{{לשכתוב|כמעט ואין הערות שוליים, שגיאות רבות.}}
'''יהדות ארצות הברית''' היא הקהילה ה[[עם יהודי|יהודית]] השנייה בגודלה בעולם אחרי [[יהדות ישראל]]. הקהילה היהודית בארצות הברית מגוונת ומחולקת בין זרמי היהדות השונים.

בשל מדיניות [[הפרדת הדת מהמדינה]] הנהוגה ב[[ארצות הברית]], אין נתונים רשמיים על מספר היהודים בה אולם על פי ההערכות, התגוררו בה בשנת [[2012]] כ-6 [[מיליון]] יהודים שהיוו כ-2% מאוכלוסייתה. במרבית מדינות החוף המזרחי שיעורם גבוה מהממוצע, ומתוך אוכלוסיית [[מדינת ניו יורק]] כ-8.4% הם יהודים.{{הערה|1={{קישור כללי|כתובת=http://www.jewishvirtuallibrary.org/jsource/US-Israel/usjewpop.html|כותרת=Jewish Population of the United States, by State |הכותב= (2011) Jewish Virtual Library}}}}

מרבית יהודי ארצות הברית הם צאצאי [[הגירה לארצות הברית|מהגרים]] מ[[אירופה]] שהגיעו אל "[[העולם החדש]]" בסוף [[המאה ה-19]] ובראשית [[המאה ה-20]]. [[ארצות הברית]] הייתה המדינה הראשונה בעולם שהעניקה, כבר בסוף [[המאה ה-18]], שוויון זכויות מלא ליהודים.

היהודים השתלבו היטב בחברה האמריקנית מכמה סיבות:
* הפרדה בין דת ומדינה - בארצות-הברית נהוגה הפרדה חוקית בין [[דת ומדינה]] וקיימת סובלנות בסיסית כלפי בני דתות שונות.
* לאומיות אזרחית - ה[[לאומיות]] האמריקנית מבוססת על שותפות אזרחית וקבלת ה[[חוקת ארצות הברית|חוקה]] ולא על מוצא [[אתני]] משותף. כל אדם מכל קבוצה אתנית או דת כלשהי יכול להיהפך לאמריקני בזהותו.
* מדינת הגירה - ארצות הברית היא מדינת מהגרים המורכבת מקבוצות אתניות שונות. היהודים אינם נתפסים כחריגים אלא מהווים קבוצה אחת מני רבות.
* תרומה חברתית - התרומה של יהודים רבים לחיי הכלכלה, המדע והתרבות באמריקה זכתה להערכה רבה.

[[קובץ:Happynewyearcard.jpg|שמאל|ממוזער|250px|גלוית שנה טובה, מתחת לסמל [[האימפריה הרוסית]] ([[נשר דו-ראשי]]) יהודים מאמריקה מקבלים בזרועות פתוחות מהגרים יהודים מרוסיה לבושים בלבוש מסורתי עם מטלטליהם, קו החוף האירופאי נושק לקו החוף האמריקאי. הנשר האמריקאי מחזיק כרזה בה כתוב: "ובצל כנפיך תסתירני" (תהילים י"ז) ומתחתיו קרוביהם האמריקאים - תחילת המאה ה-20]]

==היסטוריה מוקדמת==

יהדות ארצות הברית נוצרה בעיקרה על ידי שלושה גלי הגירה, כאשר בכל גל עלה בהרבה מספר המהגרים על מספר הוותיקים. 

===התקופה הקולוניאלית וראשית ארצות הברית===
יהודים החלו להגר ל[[שלוש עשרה המושבות|מושבות הקולוניאליות]] באמריקה כבר ב[[המאה ה-16|מאה ה-16]] עם התחלת ההתיישבות "הלבנה" ביבשת החדשה. מדובר בעיקר ב[[אנוסים]] מ[[ספרד]], שהיתרונות הכלכליים בעולם החדש קרצו להם למרות אימת ה[[אינקוויזיציה]] הקתולית. ואכן, הם נרדפו קשות ב[[מקסיקו]] וב[[פרו]] הספרדיות. ב[[ברזיל]] הפורטוגזית האינקוויזיציה הייתה פחות אכזרית וגם שם קמה קהילת אנוסים, שמצבם שפר כאשר ההולנדים כבשו את מחוז [[פרנמבוקו]] והעיר [[רסיפה]]. ההולנדים היו היחידים, בתקופה זו, שאפשרו לאנוסים להופיע כיהודים באורח גלוי והאנוסים נהרו לאזורים שהיו בשליטתם. ברסיפה אף הוקמה קהילה בשם "צור ישראל". אך, ב-1654 הסתיימה התיישבות מוצלחת זו עם כיבוש העיר מחדש על ידי הפורטוגזים ואנשי הקהילה נמלטו והתפזרו לכל עבר. 23 מהם הפליגו והגיעו לנמל הולנדי בשם [[ניו אמסטרדם]], לחופה המזרחי של צפון [[יבשת אמריקה]]. למרות קשיי הקליטה, מאחר שהיו חסרי כל, והתנגדות המושל ההולנדי פיטר סטויווסנט להקמת יישוב קבע עבורם, הם התיישבו במקום, בעיקר הודות להתערבותם של יהודים הולנדים אמידים בחברה ההולנדית המסחרית לאיי הודו המערביים, שהייתה הבעלים החוקיים של המושבה. היהודים קבלו על עצמם לדאוג לנצרכים שבהם, קיימו בצנעה את אורח החיים היהודי וזכויותיהם הכלכליות היו מוגבלות. זו הייתה ראשית ההתיישבות היהודית בצפון אמריקה. ב-1664 נכבשה ניו אמסטרדם על ידי הבריטים ושמה שונה ל[[ניו יורק]]. עד סוף ה[[המאה ה-17|מאה ה-17]] ותחילת [[המאה ה-18]] היגרו לארצות הברית צאצאי גולי [[ספרד]] ו[[פורטוגל]] שבאו מ[[ברזיל]], [[הולנד]] ו[[אנגליה]] וכן מעט מיוצאי [[אשכנז]] ([[גרמניה]] בעיקר) שבאו ישירות מארצם או דרך אנגליה. ההערכה היא כי בשנת 1700, לערך, היו בסך הכל כמאה יהודים מתוך כמאה אלף תושבים, שאכלסו את המושבות הבריטיות העתידות להקים את ארצות הברית.

ב-[[1740]] הוציא הפרלמנט הבריטי את חוק ההתאזרחות (Naturalization Act) שאיפשר לכל היהודים היושבים במושבות בריטניה ביבשת אמריקה להפוך לאזרחים. החוק לא נועד רק ליהודים ואיפשר גם ל[[הוגנוטים]] להתאזרח. על מנת לקבל אזרחות היה על המועמד להוכיח ישיבה של שבע שנים ברציפות במושבה. החוק קבע כי יהודים לא חייבים להשתמש בנוסח השבועה הכולל את המשפט "לפי אמונתי האמיתית כנוצרי", ובכך איפשר ליהודים לשאת שבועה שלא נגדה את אמונתם. חוק זה הקדים את אפשרויות ההתאזרחות של יהודים באנגליה עצמה. בין 1740 למלחמת העצמאות האמריקאית התאזרחו על סמך חוק זה כ-200 יהודים, רובם ב[[ג'מייקה]] שהייתה מושבה מאז [[1670]].

היישוב היהודי מנה בערך 2000 איש בסוף המאה ה-18, כשהוקמה ארצות הברית, מתוך אוכלוסייה כללית של כשני מיליון. הם היו מרוכזים בעיקר ב[[ניופורט]], [[ניו יורק]], [[פילדלפיה]] ו[[צ'ארלסטון (קרוליינה הדרומית)|צ'ארלסטון]]. ב-1733 הוקצתה ספינה נפרדת ליהודים עניים מ[[לונדון]], במסגרת משלחת מאורגנת מטעם נדבנים בריטים, שהתיישבה ב[[ג'ורג'יה]]. כך, עם סיום התקופה הקולוניאלית ולפני הכרזת העצמאות של ארצות הברית, קמה קהילה יהודית נוספת גם בסאוואנה. ככלל, מצבם הכלכלי היה טוב ואצל חלקם אף מצוין. הם עסקו במגוון תחומים - מסחר [[טבק]] ועד גידול [[קנה סוכר|קני סוכר]].

מבחינה חוקית וחברתית לא התעוררו כמעט בעיות. בעקבות the British Naturalization Act of 1740 יהודים שהתגוררו לפחות 7 שנים במושבה יכלו לקבל אזרחות וקיבלו זכויות מלאות וקיימו קשרים חברתיים עם שכניהם. היהודים התערו בחיים הכלכליים והמדיניים ואיישו משרות אזרחיות וצבאיות (עוד ב[[מלחמת העצמאות של ארצות הברית|מלחמת העצמאות]] חלקם השתתפו כקצינים וחיילים). ההשתלבות הביאה לנישואי תערובת רבים כך שילדי המהגרים חונכו ל[[יהדות]] באופן מצומצם ביותר (רק ב[[בית כנסת|בית הכנסת]] ולא במוסדות [[חינוך]]). בנוסף לכך דלילות אוכלוסיית היישוב - הפיזור בשטח ומספר היהודים המועט - הביאו להיטמעות רבים מהיהודים.
העיר [[צ'ארלסטון (קרוליינה הדרומית)|צ'ארלסטון]] מ[[קרולינה הדרומית]] ראויה להתייחסות מיוחדת. מסתבר כי בשנת 1800 נמצאה בה הקהילה היהודית הגדולה ביותר במדינה החדשה. מתוך 2500 יהודים בכל רחבי המדינות המייסדות של ארצות הברית ([[שלוש עשרה המושבות]]) הקהילה בצ'ארלסטון מנתה כ-500 יהודים, בעוד שבכל קרולינה הדרומית התגוררו כאלף יהודים. זאת, לעומת קהילות ניו יורק ופילדלפיה, שמנו יחדיו פחות מאלף יהודים. הדבר נבע מסובלנותן היחסית של קרולינה הדרומית וצ'ארלסטון כלפיהם. הם הורשו לקיים את פולחנם הדתי בחופש מוחלט, לסחור, לרכוש אדמה, להוריש אדמה, להופיע כעדים בערכאות ולהצביע. מצ'ארלסטון יצאו [[יהודה פ. בנג'מין]], שר בשורות ה[[קונפדרציה]], בזמן מלחמת האזרחים; סוחר העבדים [[אברהם סייקסס]]; [[יוסף טוביאס]], הסוחר ובעל האניות ו[[ג'ייקוב נ' קרדוזו]], העיתונאי והתאורטיקן הכלכלי המפורסם. בצ'ארלסטון נולדה [[התנועה הרפורמית]], שמקיפה כיום חלק נכבד מכל יהדות ארצות הברית. 

'''הגירת יהודי גרמניה'''- באמצע [[המאה ה-19]] הגיע לארצות הברית גל הגירה חדש מ[[גרמניה]], [[פולין]] ומדינות מרכז [[אירופה]], בדומיננטיות של יהודי גרמניה. הגל נמשך עד [[1880]] בקירוב. כך היו כ-15,000 יהודים ב-1840, כ-50,000 ב-1859 וכ-150,000 ב-1869, ועד 1877 עלה מספר היהודים ל-229,087. כבר באמצע המאה הפכו המהגרים הללו לרוב על פני היהודים הוותיקים, יוצאי ספרד. המהגרים הגיעו מכיוון שהתייאשו מ"[[אביב העמים]]" שלא הצליח (מבחינת היהודים לפחות) ומהמגבלות החדשות בארצות מוצאם. מהגרים אלו עסקו בעיקר ברוכלות אך גם במלאכה בעיקר בענף ההלבשה. חלקם נדדו מערבה לצד ה[[חקלאי]]ם האמריקאים, וכך היישוב היהודי התפשט עד ל[[סן פרנסיסקו]] - הוקמו קהילות בערים הגדולות שבארצות הברית, ובעיירות רבות התיישבה משפחה יהודית. עד מהרה הצטרפו למשפחה משפחות נוספות ונוצרו קהילות בכל רחבי ארצות הברית.

המהגרים החדשים השתלבו היטב הן ב[[כלכלה]] - רבים היו סוחרים גדולים, [[בנקאי]]ם ו[[תעשיין|תעשיינים]] - והן במדינה - ב[[מלחמת האזרחים של ארצות הברית|מלחמת האזרחים]], למשל, לחמו אלפי יהודים, רובם לצד הצפון. מבחינה דתית-פנימית המהגרים החדשים היו פחות אדוקים בדתם מהוותיקים וזאת בנוסף לפער החברתי-כלכלי ביניהם שהביא לקרע עמוק בין יהודי ארצות הברית. המהגרים החדשים הנהיגו רפורמות ב[[דת]], חלקן כאלה שהונהגו בארץ מוצאם עוד טרם צאתם, הקימו מוסדות שונים - בתי-חולים, מוסדות צדקה, "היכלות" לתפילה (כתחליף דמוי-נוצרי לבתי כנסת) ודאגו לחינוך יהודי ולשימור ה[[תרבות]]. הוקמו תנועות, ארגונים וכתבי-עת שמטרותיהם לאחד את היישוב ולקרבו לתרבות האמריקאית תוך שמירה על המסורת, או להדגיש את ה[[מוסר]] וה[[הומניזם]] שביהדות.

===ההגירה ההמונית ממזרח אירופה===
בסוף המאה ה-19 החלה הגירה המונית של יהודים מ[[מזרח אירופה]] לאמריקה שנמשכה גם בראשיתה של המאה ה-20. היהודים ביקשו אחר חירות ושיויון זכויות אותם לא קיבלו במקומות מושבותיהם הקודמים. ברוסיה הצארית ממנו הגיעו רוב המהגרים, סבלו היהודים מאפליה ורדיפות. בארצות-הברית יכלו להתקבל לחברה כשווים.

===גל ההתיישבות העיקרי===
[[קובץ:Jewish Farmers of America - ca1909.jpg|250px|ממוזער|שמאל|תערוכת חקלאים יהודים בארצות הברית, שנת 1909 לערך]]
גל ההגירה השלישי היה רחב ההיקף ביותר מבין שלושת גלי ההגירה. בין השנים [[1881]] ל-[[1914]], בעקבות [[חוקי מאי]], היגרו לארצות הברית כ -2 מיליון יהודים (עשירית מכלל המהגרים לארצות הברית, שני שליש מהמהגרים היהודים בעולם). המרכיב הדומיננטי ביניהם היו יהודים מ[[רוסיה]] (שכללה חלק ניכר מפולין), אך רבים מוצאם היה גם מ[[רומניה]] וממזרח [[אוסטריה-הונגריה]] ([[גליציה]]). ב - 1908 שיעור המהגרים בקרב האוכלוסייה היהודית הגיע לשלושה רבעים והמשיך לעלות. מספר היהודים הגיע ל - 3,388,951 ב - 1917. גל זה המשיך, לאחר הפסקה בתקופת המלחמה, עד אמצע שנות העשרים, אז נחקקו [[חוק ההגירה של 1924|חוקים]] המצמצמים מאוד את ההגירה. כך נרשמו כ - 73,000 מהגרים יהודים ב - 1924 - 1931 לעומת כ - 656,000 בין 1907 ל - 1914. מספר היהודים החל להתייצב, כאשר 4,228,029 יהודים חיו בארצות הברית ב - 1927 וב - 1937 - 4,770,647. לאחר מכן הגיעו גלי הגירה קטנים יותר, למשל, פליטי הנאצים, בעיקר מאירופה המרכזית והמזרחית, לפני מלחמת העולם (כ - 110,000 ב - 1933 - 1941), וניצולי השואה לאחריה. המהגרים החדשים פנו לעבוד בחרושת ומלאכה וברוכלות ומסחר. רק מיעוט קטן פנה ל"מקצועות החופשיים" משום שדרישת השוק האמריקאי הייתה לעבודה פיזית בתעשייה. מעטים אף פנו לחקלאות ברוח ה[[סוציאליזם|סוציאליסטית]] מרוסיה, אך רק חקלאות מעורבת במלאכה הצליחה לקיים מושבות.

מהגרים אלה הקימו ארגונים רבים: בתחום הסוציאלי הוקמו [[איגוד מקצועי|איגודים מקצועיים]] ותנועות פועלים ובתחום הכלכלי והתרבותי הוקמו איגודי מהגרים לפי מקום המוצא - הלאנדסמאנשפטים - שתמכו במהגרים כלכלית וחברתית (על ידי טיפוח הרגשת כלל- ישראל, מיזוג יהדות ואמריקניות, צדקה וכו') ובהם נשמרו מנהגים והליכות מארצות המוצא.

====קשיים====
הקושי העיקרי אצל המהגרים החדשים היה כלכלי. מכיוון שרוב המהגרים היו במקור זעיר-בורגנים ואילו המשק בארצות הברית היה זקוק, כאמור, לפועלים ובעלי-מלאכה, המהגרים היו צריכים להסתגל לעבודה פיזית קשה (אם צלחו את הקושי במציאת עבודה). שיטת העבודה המקובלת ב[[תעשייה]] האמריקאית אז (ה-sweating system, הידועה לשמצה) הייתה כרוכה בעמל רב, בתנאים גרועים ותמורת שכר נמוך (כתוצאה מריבוי המהגרים שגרם לירידת ערך העבודה). נוסף על כך מהגרים רבים בגל זה התרכזו בניו יורק (שהייתה ממילא מרובת אוכלוסין וצפופה) ובעקבות זאת נוצר שם לחץ כלכלי גדול, אליו התווספה בעיית הצפיפות ותנאי המחיה הנמוכים ברבעים בהם התרכזו היהודים.

מבחינה חברתית היהודים נקלטו בצורה די טובה, ולמרות זאת התרחשו מספר גילויי אנטישמיות כגון איסור על כניסת יהודים למועדונים ובתי מלון מסוימים, פעילות "ארגון העבודה האמריקאי" שפחד מ"השתלטות" היהודים חסרי הניסיון והארגון על מקורות הפרנסה ומהורדת השכר, וגורמים מצד "ותיקי" ארצות הברית שלא שמחו על "קיבוץ הגלויות" בארצות הברית.

====תהליך האמריקניזציה וההשתלבות====
ה"אמריקניזציה" התבטאה בעיקר בהתחזקות זרם ה[[יהדות מתקדמת|תנועה ליהדות מתקדמת]] ביהדות ובהתרחקות מהדגם האורתודוקסי של היהדות. לאמריקניזציה היה גם ביטוי [[פוליטיקה|פוליטי]] - היהודים נעשו יותר ויותר מעורבים בקלחת הפוליטית והמדינית בארצות הברית בין אם מדובר בהרצאות שנשאו פוליטיקאים במסדרים היהודיים (="לוג'ות"), בין אם מדובר בהתערבות ארגונים יהודיים ("[[הוועד היהודי האמריקאי]]" במיוחד) במדיניות ארצות הברית הנוגעת ליהודים - לדוגמה איסור כניסת יהודים (גם אזרחי ארצות הברית) ל[[רוסיה]].
בקרב צאצאי המהגרים, האמריקניזציה הייתה חזקה במיוחד מכיוון שגדלו באמריקה וחונכו בבי"ס כללי בדרך כלל, לצד לא יהודים והושפעו מהם. כשהתבגרו פנו לעתים למקצועות שונים מהוריהם, כמו מקצועות חופשיים.
למרות תהליך האמריקניזציה, נשמר יחוד חברתי ותרבותי אצל המהגרים ובניהם. הגורמים לכך הם ההתרכזות הגאוגרפית של היהודים. ארגונים שונים - הלוג'ות הם הבולטים ביותר - קיימו פעילות חינוך וחברה, ערכו מפגשים ודיונים במטרה לתת למהגרים יהודים חיי חברה ייחודיים. זאת בנוסף לרגש הלאומי של היהודים הספיקו כדי לשמור על אחדותם, למרות השפעות האיגודים המקצועיים בהם חברו.
אצל הדור השני, הפעילות החינוכית יהודית (לימוד בחדר, sunday schools) - שהייתה ברמה נמוכה - לא עמדה בפני השפעת החינוך הכללי והסביבה בה עבדו וחיו. ההשפעה בלטה אצל בעלי המקצועות החופשיים, אך הופיעה אפילו אצל העובדים בארגונים יהודיים (אלה היו נתונים גם להשפעת האמריקניזציה של היהודים הוותיקים, יוצאי מרכז אירופה או [[יהדות ספרד|ספרדים]]).

[[קובץ:Ketuba from The United States.jpg|ממוזער|כתובה מארצות הברית]]
[[קובץ:Ketubah from the United States2.jpg|ממוזער|כתובה מארצות הברית]]

כמו כל הקבוצות הדתיות בארצות הברית, עברה גם יהדות ארצות הברית תהליך "אמריקניזציה". כלומר, החיים בארצות הברית הבדילו אותה באופן ניכר מיהודים אחרים, בכלל, ומקהילות המוצא, בפרט. אחד מסממני האמריקניזציה הוא הוולונטריזם שבהשתייכות לקהילה דתית. זה מצידו מנע תופעות כמו הפיצול בין חילונים לדתיים, הקיים למשל בישראל.

'''[[קונסרבטיבים|הזרם הקונסרבטיבי]]''' - צבר תנופה בראשית המאה ה – 20 והתחזק על ידי ההגירה ממזרח אירופה אשר הביאה לאמריקה יהודים אשר לא כולם היו אדוקים בדתם, אך הייתה להם זיקה חיובית למסורת היהודית ולסמלים היהודיים, כולל ציונות. נראה שהקונסרבטיבים היוו כ - 40% מן היהודים.

'''[[יהדות רפורמית|היהדות הרפורמית]]''' הובאה לארצות הברית על ידי יהודים יוצאי גרמניה במאה ה - 19. תנועה זו גרסה כי יש לערוך תיקונים נרחבים בדת היהודית כדי להתאים אותה לתקופתם. כך צומצמו המצוות המעשיות בענייני כשרות, שבת , ושאר נוהגים דתיים, בבית הכנסת ("היכל") הוסרו המחיצות בין גברים ונשים, הוכנסו אורגן ומקהלה, ובוטלה חובת כיסוי הראש. בתחילה נטה הזרם לכיוון אנטי-לאומי ומכאן, אנטי-ציוני. לדוגמה, לאחר הצהרת בלפור, עת "סכנת הציונות" נתפסה כממשית יותר, עמדה "הוועידה המרכזית של הרבנים האמריקנים" (הרפורמים) (CCAR - Central Conference of American Rabbis) בראש המתנגדים לציונות. נראה שהרפורמים היוו כ - 30% מן היהודים.{{מקור}}

'''הזרם האורתודוקסי''' – התחזק עם בוא המהגרים ממזרח אירופה. אלה ייסדו מאות בתי כנסת, "חדרים", "חצרות" חסידים וישיבות שמטרתם הייתה לשמור על העולם היהודי הישן. כתנועה מאורגנת הייתה היהדות האורתודוקסית הייתה חלשה באופן ניכר מהזרמים האחרים עקב עזיבה מזורזת של הדת בקרב המהגרים, שרבים מהם היו מלכתחילה סוציאליסטים או בונדיסטים. נראה שהאורתודוקסים היוו כ - 15% מן היהודים.

==בין מלחמות העולם==
===בתחום הכלכלי והחברתי===
גלי ההגירה הראשונים דבקו בפרנסות יהודיות מסורתיות, למרות החופש התעסוקתי ששרר בארצות הברית. חלק ניכר מהמהגרים היהודים הצטרפו לסדנאות היזע, בעיקר בתחום החייטות או בתעשיות העזר.

אחרי מלחמת העולם הראשונה התמורה בתחום זה הייתה גדולה ביותר ביחס לעבר. על הקהילה היהודית עבר תהליך "דיפרוליטאריזציה" - מעבר לעבודות פחות פיזיות (תהליך הפוך לזה שעבר על המהגרים בגל השלישי). בניהם של פועלים ובעלי מלאכה, חנוונים וסוחרים פנו לעבוד בבתי מסחר גדולים, במקצועות החופשיים ובמשרדים פרטיים וממשלתיים. גם חלק מההורים פנו לעבר עיסוקים אלו, אף על פי שנאבקו במשך דור על [[זכויות]] כלכליות וסוציאליות בעבודתם.

תהליך זה הביא לכך שבתקופת [[מלחמת העולם השנייה]] מחצית מהיהודים עסקו במסחר, רק 25% במלאכה ותעשייה (קלה), 12% במקצועות חופשיים ([[רפואה]], חינוך, פקידות ועוד) והשאר בשירותים, חקלאות ותחבורה. השינוי בלט במיוחד בערי השדה ובעיירות (במקצועות החופשיים, למשל, חלקם של היהודים הגיע לפי 4 מאחוזם המספרי באוכלוסייה המקומית).

יהודים החלו לעזוב את שכונות המגורים הצפופות, כמו ה[[לואר איסט סייד]] (Lower East Side). למעשה, עד אותה העת, עשו היהודים בארצות הברית חיל יותר מקהילות מהגרים אחרות שהגיעו לארצות הברית בערך באותו זמן, ואף שישבו בה דורות. בין הסיבות לכך היו שלמרות עוניים, בתקופה שלאחר הגירתם, הייתה ליהודי מזרח-אירופה השקפת חיים של המעמד הבינוני. הם החשיבו ביותר חינוך והשכלה ובאשר להשקעה באלה, הייתה להם גישה ארוכת טווח באשר לעתידם ולעתיד בניהם. כן קיים היה אצלם, יותר מן המקובל אצל קבוצות מהגרים אחרות, מערך סיוע הדדי. בכל זאת, תהליך זה היה הדרגתי ועוד ב - 1952 כשליש מיהודי ניו-יורק היו עובדי כפיים. יחד עם השינוי המעמדי פחת חלקם של היהודים המשתייכים לתנועות שמאל רדיקליות. יהודים בני הדרום והמערב, שחלקם של בני מעמד הפועלים בקרבם היה עוד קודם קטן יותר מאשר בצפון ובמזרח, נטו עוד מקודם פחות לדעות אלה. בכלל, עם הזמן, וההשתלבות בחברה, פחת משהו מן הלהט השאפתני, הן אישית הן חברתית.

אחד מאמצעי ההשתלבות החשובים היה מוסדות ההשכלה. היהודים, יותר מהקתולים למשל, נטו לשלוח את ילדיהם לבתי-הספר הממלכתיים, כאשר חינוך יהודי, אם ניתן, ניתן לרוב בימי שבת וראשון. בשלב הראשון יהודים מעטים בשל אפליה הלכו ללמוד באוניברסיטאות היוקרתיות, אך יהודים גדשו באלפיהם את האוניברסיטאות ומוסדות להשכלה גבוהה שבהם הרגישו נוח יותר כמו [[הסיטי קולג' של ניו יורק]] (CCNY) וה[[מכללת האנטר|נורמל קולג']] (לימים מכללת האנטר) - לנשים. יתרה מזאת, צעירים יהודים המשיכו ללמוד באוניברסיטאות ובקולג'ים גם בעת המשבר, למרות הסיכוי הקלוש למצוא עבודה. עם הזמן הלך ועלה גם מספרם של היהודים באוניברסיטאות היוקרתיות במדינה.

סופרים ויוצרים יהודיים השתלבו בספרות האמריקנית ובעולם הבידור, הקולנוע והמוזיקה. לקראת סוף התקופה יהודים השתלבו היטב בפוליטיקה ובתפקידי ציבור: בין שתי מלחמות העולם כיהנו בבית המשפט העליון שלושה יהודים, ארבעה מושלי מדינות היו יהודים ושורה ארוכה של פעילים מפלגתיים. כ - 15% מן המינויים הבכירים של [[פרנקלין רוזוולט]] היו יהודים, עת היוו כ - 3% מן האוכלוסייה, וכאשר היהודים תמכו בהמוניהם (82% בבחירות 1932) במדיניות הרווחה שהנהיג. רוב היהודים החזיקו בעמדות פרוגרסיביות מבחינה פוליטית, ותמכו בנשיא רוזוולט בזמן כהונתו, בשל ניסיונו לחזק את מעורבות המדינה בתחום החברתי בימי המשבר הכלכלי של שנות השלושים.

בין מלחמות העולם החלו מנהיגי היהודים להתלבט בשאלת השתלבותם בחברה ובתרבות האמריקנית. עד אז שלטה גישת "כור ההיתוך" לפיה תהליך האמריקניזציה מחייב את המהגרים להיטמע בתרבות האנגלו-סקסית ולוותר על מאפייני תרבותם המקורית. בשנים אלו החלה להתפתח "הגישה הפלורליסטית" אשר נתנה מקום לטיפוח הייחוד. יהודי ארצות הברית נטשו את ה[[התבדלות]] מרצון והחלו להשתלב בתרבות האמריקנית ולהרגיש אמריקנים. אך להשתלבות היה אופי מיוחד: הם אמצו את דפוסי התרבות האנגלו-אמריקנית, אך שמרו על ייחודם התרבותי והלאומי. בכך נשתלבה נטייה של יוצאי מזרח אירופה למידת-מה של התבדלות, שמירה על הזהות הייחודית, על סביבה יהודית ועל מוסדות יהודיים, תוך השתלבות בחברה האמריקנית. כך נוצר דפוס חיים יהודי מיוחד אשר בא לידי ביטוי בהקמת מסגרות ארגוניות קהילתיות מקומיות באופן וולונטרי, המאפשרות פעילות יהודית דתית, תרבותית, חינוכית ולאומית. בנוסף, חלק מהיהודים הושפעו מביטויי הבדלנות האמריקנית, בעיקר בשנות ה - 20 ובתחילת שנות ה - 30. כן נרתעו מלהזדהות בגלוי עם יהודי מזרח-אירופה, וזאת גם אחת הסיבות להחלשות הציונות באמריקה באותן שנים.

===ארגונים בתחום החברתי===

המבנה הקהילתי שהקימו היהודים היה משוכלל יותר מאשר אצל כל קהילה אתנית אחרת. פרט לבתי כנסת קיימו הקהילות מוסדות חינוך, בריאות, שירותים סוציאליים, מרכזים קהילתיים, בתי קברות, הוציאו כתבי-עת וכיוצא בזה. בכל הקהילות החשובות הוקמו פדרציות יהודיות. יהודי ארצות הברית הקימו מספר רב של מוסדות וארגונים שהקיפו ב - 1945 97% מיהודי ארצות הברית.

עוד ב - 1859 נעשה ניסיון להקמת ארגון המייצג את יהודי ארצות הברית: "ועד הנציגים של יהודים אמריקנים" (The Board of Delegates of American Israelites), בעקבות [[אדגרדו מורטארה|פרשת מורטארה]] (הפקעת ילד יהודי, שהוטבל לנצרות בחשאי באיטליה, ממשפחתו). אלא שהניסיון נכשל כשהתברר שאין הארגון יכול להתיימר לייצג את כלל יהודי ארצות הברית. כללית, עמדה למכשול בדרך להקמת ארגון מייצג כזה, נטייתם של רוב יהודי ארצות הברית שלא להראות כמתבדלים, או ככאלה שאינם שמים מבטחם ב"שיטה האמריקנית" שאחד מעיקריה הוא שהדת הינה עניינו של הפרט. כך, בתקופה האמורה נעדר, פרט ליוצאים מן הכלל: הקונגרס היהודי האמריקני בוועידת השלום בפריס, וועידת יהודי ארצות הברית ב - 1943, גוף המייצג את יהדות ארצות הברית כולה. כתוצאה, עיקר כוחה הארגוני של יהדות ארצות הברית התמקד בקהילות המקומיות, ובעיקר, סביב המגביות שארגנו, הן לצורך מוסדות מקומיים, כגון בתי-חולים, עזרה לנצרכים וכיוצא בזה, הן לצורך ארגונים כלל-ארציים, הן לצורך מטרות שמעבר לים, כמו עזרה ל[[יישוב]]. הבולטים בארגונים היהודיים להם הייתה פריסה ארצית היו:

[[בני ברית]] – נוסד ב – 1843 על ידי יהודים יוצאי גרמניה כמסדר אחווה. חוקתו עסקה בקידום ופיתוח תכונותיהם הרוחניות והמוסריות של היהודים מצד אחד, ובהקלת מצוקת עניים, חולים, נפגעי רדיפות ושאר זקוקים לסיוע מצד שני. לארגון הייתה חשיבות רבה לקליטת המוני המהגרים היהודים ממזרח אירופה. 

[[הוועד היהודי-אמריקני]] היה ארגון של האליטות בקרב יהדות ארצות הברית, ששימש כשדולה, בעיקר לצורך הגנה על היהודים בארצות חוץ.

[[הקונגרס היהודי האמריקאי]] - מגעים להקמתו החלו ב - 1915 - 1916 בשל הרצון, בעיקר של יוצאי מזרח-אירופה, לייצוג דמוקרטי יותר מאשר "הוועד" ה"אריסטוקראטי". לאחר מלחמת העולם נוסף גם צורך קונקרטי לייצוג היהודים בוועידת השלום בפריס. ב – 1918 נערכו בחירות כל-ארציות בהשתתפות כ - 335,000 מצביעים. תחילה סוכם כי הארגון יתפזר לאחר סיום ועידת השלום. כאשר הגיע מועד הפיזור ב – 1920 החליטו חלק מן הארגונים היהודיים, בעיקר ארגוני המהגרים ממזרח אירופה וארגונים ציוניים, להקים קונגרס קבוע. הקונגרס, אשר חדל להיות אחרי ועידת השלום גוף המייצג את מרבית יהדות ארצות הברית, שם לו למטרה לפעול הן בענייני יהודי ארצות הברית, הן בענייני בניין הבית הלאומי וענייני יהדות העולם. 

American Jewish Joint Distribution Committee ("[[הג'וינט]]") – קם ב – 1914. בשנות ה - 20 פעל לסיוע ושיקום יהודי מזרח-אירופה (להוציא ברית המועצות). הקים רשת שרותי סעד רחבה אשר עסקה גם בחינוך טכנולוגי, ותמך בתוכניות להתיישבות על הקרקע של יהודים בברית המועצות (קרים ובירוביג'אן). אחר כך, בשנות ה - 30, עסק הג'וינט בעזרה ליהודי גרמניה ולפליטים ממנה. הארגון הקים מערכת לגיוס כספים אשר פעלה בכל חלקי האוכלוסייה היהודית בארצות הברית והיוותה דוגמה לכוחה. במלחמת העולם השנייה ואחריה היה ה"ג'וינט" ארגון הסיוע החשוב ביותר עבור ניצולי השואה. 

ל"לאנדסמאנשאפטים" (ארגונים של יוצאי ערים) הייתה חשיבות רבה בקליטה כלכלית וחברתית של בני עירם. בהמשך הם סייעו גם לבני העיר שנשארו באירופה והיוו מקור סיוע רב במלחמת העולם הראשונה ולאחריה, עת מנו כרבע מליון איש. לאחר מלחמת העולם הראשונה הצטמצמו והלכו אותם ארגונים, עם עליית משקלם הדמוגראפי של ילידי ארצות הברית, שכן קשה היה יותר ויותר לאותם ארגונים, בדרך הטבע, כאשך מוקד פעילותם הוא "עולם האתמול", למשוך את צאצאי המהגרים. לאחר השואה הצטמצמה פעילותם עוד מאחר שלא נותרו יהודים בערי המוצא.

הארגון הבולט ביותר בתקופה זו היה "[[הג'וינט]]" שעסק בסעד ופילנתרופיה בעיקר באירופה. הוא הוקם במטרה לעזור ליהודים נפגעי [[מלחמת העולם הראשונה]], אך המשיך לבצע פעילותו גם במלה"ע השנייה. פעילות הצדקה של יהודי ארצות הברית הייתה מרובה גם ברמה המקומית. רבים מהיהודים עסקו בצדקה, וארגונים ומוסדות צדקה הוקמו ברבות מהקהילות. כדי למנוע כפל פעולות ובזבוז כספים הוקמו גופים מרכזיים בכל קהילה שעסקו בנוסף לסעד גם בדת וחינוך. הלאנדסמאנשפטים והלוג'ות - מועדוני המהגרים ומסדרי האחים - המשיכו לפעול, הבולט מביניהם היה "בני-ברית". הגופים אוחדו ב-1932 ל"מועצת הפדרציות וקרנות הסעד" שהפכה בהדרגה לגוף הראשי לניהול העניינים הפנימיים של יהדות אמריקה.

ב[[שנות ה-30]] פעלו 3 ארגונים פילנתרופיים עיקריים ביהדות אמריקה: מועצת הפדרציות והג'וינט שהוזכרו, ומגבית א"י המאוחדת (איחוד [[קרן קיימת לישראל|קק"ל]] ו[[קרן-היסוד]]). ב-1939 שלושת הארגונים התאחדו ל"[[המגבית היהודית המאוחדת|מגבית היהודית המאוחדת]]".

===הזרמים הדתיים===
בשלושת הזרמים חלו שינויים רבים. הפילוג לזרמים גרם להחלשת כוחה של הדת בחיי יהודי ארצות הברית ולכן ייסדו 3 הזרמים את "מועצת בתי הכנסת של אמריקה" לשם קידום היהדות וחיזוק השפעת בית הכנסת. ארגון זה משמש לעתים כדובר יהדות ארצות הברית.

קונסרבטיבים - אצל הקונסרבטיבים עצמם לא חל כמעט שינוי, אלא שהוקם תת-זרם חדש, ה[[יהדות רקונסטרוקטיבית|רקונסטרוקציה]], על ידי הרב פרופ' [[מרדכי קפלן]]. הזרם תמך ב[[ציונות]] (כמעין המשך ל[[ציונות רוחנית]] של אחד העם), מתוך הרעיון שתכליתו של אדם להגיע לישועה, להיות "אנושי בתכלית" וזאת על ידי השתייכות למסגרת לאומית. הפרופ' ניסה להשתית את הדת לא על סמכות מוסדית והלכות אלא על שאיפת האדם לישועה. על אדם להשתייך למסגרת חברתית (לדוגמה, תנועה לאומית), ולהעשיר את חייו הרוחניים ולהשכיל על ידי קבלת ערכים ויסודות מן היהדות המסורתית בהתאם לרוח התקופה הנוכחית.

אורתודוקסים - בזרם זה נערכו בעיקר שיפורים בארגון - הוקמו (בדומה לרפורמים ולקונסרבטיבים) מספר ארגונים ארציים של בתי כנסת ובתי מדרש לחינוך רבנים. גלי ההגירה הנמשכים, הן בראשית המאה והן לאחר השואה, הביאו לגיוון אדיר בתוך מחנה זה, שהוא הקטן אך התוסס ביותר ביהדות ארצות הברית. עד לשנות ה-50 הייתה האורתודוקסיה בנסיגה מתמדת, ורבנים הסכימו לפשרות כמו ישיבה מעורבת, בעוד הקהל ברובו חילל שבת בפרהסיה ולרוב לא שמר מצוות כלל. לאחר מלחמת העולם השנייה הגיע גל מהגרים מחמירים יותר מאירופה, שייצבו את הזרם ואפשרו בין היתר פילוג מעשי ברמת הקהילה, ולא רק העקרון, מהקונסרבטיבים. כיום קיימים במחנה האורתודוקסי פילוגים והבדלים לרוב, על מגוון אדיר המשתרע מ[[חסידות סאטמר]] הקנאית, דרך חסידויות מתונות יותר והעולם ה[[חרדי ליטאי]] המרוכז סביב [[ישיבת לייקווד]] וספיחיה, וכלה בקבוצות פתוחות כמו [[חב"ד]]. כמו כן ישנה [[האורתודוקסיה המודרנית]] ואגפיה השונים, מהימין המתקרב לחרדים (המהווים 6% בין כ-10% האורתודוקסים) ועד ל"אורתודוקסיה הפתוחה" מבית מדרשו של הרב [[אבי וייס]] ואחרים. המרכז של המודרניים עודו מתבסס על [[ישיבת רבינו יצחק אלחנן]], על אף שבמעמדה חל פיחות זוחל.

רפורמים - הזרם הרפורמי עבר שינוי אידאולוגי גדול. מהתנגדות גורפת ללאומיות וציונות, ואמונה ביהדות הנבואית לתמיכה פעילה בציונות ובניין [[ארץ ישראל]] כמקלט לנרדפים ומרכז רוחני, וחזרה אל ערכי המסורת, שמירת החגים וקיום המצוות (אף על פי כן מספר קיצוניים המשיכו בשמירה על הרפורמה המסורתית).

===אנטישמיות וביטויים של דעות קדומות===

אנטישמיות לא הייתה תופעה חדשה בארצות הברית. ב - 1877, למשל, ארעה תקרית ובה מלון סירב להלין בנקאי ידוע בשל יהדותו. אלא שעבור היהודים, שעבורם נקודת המוצא הייתה האנטישמיות האירופית, היחס לאנטישמיות בארצות הברית היה בדרך כלל כאל מטרד. האנטישמיות הייתה מוגבלת תמיד ליחידים ולקבוצות קטנות בחברה האמריקנית, בעוד מרבית בני החברה קיבלו את היהודים בזרועות פתוחות בתוך חברה שקידשה את ערכי השויון וההפרדה בין דת ומדינה. 

בתקופת מלחמת האזרחים, תמכו יהודים רבים מ[[טנסי]], [[מיסיסיפי (מדינה)|מיסיסיפי]] ו[[קנטאקי]], בהצטרפות ל[[קונפדרציית המדינות של אמריקה]]. את מחיר ההזדהות עם מדינות הקונפדרציה שילמו היהודים עם כיבושה על ידי צבא האיחוד של מדינות הצפון, בראשות הגנרל [[יוליסס גרנט]], בשנת 1862. מיד לאחר הכיבוש גרנט חתם על "[[הצו לגירוש היהודים ממחוז טנסי]]" בו הורה לגרש מיידית את כל יהודי טנסי, מיסיסיפי וקנטאקי, פקודת גירוש היהודים היחידה בתולדות ארצות הברית. למרבית המזל, מפקדו העליון של גרנט, הנשיא [[אברהם לינקולן|לינקולן]] ביטל חיש-מהר את הפקודה האנטישמית.

בזמן כהונתו כנשיא של [[יוליסס גרנט]] (שירת כנשיא שתי כהונות מ 1869 עד 1877), היה מעורב בעניינו של [[אדגרדו מורטארה]], ילד יהודי שנחטף על ידי רשויות האפיפיור באיטליה במטרה לגדלו כקתולי, וכתב לאפיפיור פאיוס התשיעי בבקשה לשחררו, בקשה שזכתה להתעלמות מצידו של האפיפיור האנטישמי. לאחר מלחמת העולם הראשונה נשטפה ארצות הברית בגל לאומנות, בדלנות, שנאת מיעוטים, ריאקציה נגד המתירנות וחרדה מה"סכנה האדומה", שהיו שזיהו אותה עם יהודים. קבוצות כמו [[קו קלוקס קלאן]] (Ku Klux Klan) פרחו. ב[[הרווארד]] למשל, הנהיגו באופן בלתי רשמי מכסה המגבילה את מספר הסטודנטים היהודים במוסד. ב –26.5.1924, לאחר שב - 1921 הוטלו הגבלות על ההגירה הנכנסת (The Burton Bill), נתקבל בארצות הברית The Johnson - Lodge Bill, אשר צמצם ביותר את ההגירה מרוב מדינות העולם. חוקי ההגירה של 1924 מנעו הגירה מסיבית ממזרח אירופה ומרבית מדינות העולם. האמריקנים סגרו את שעריהם להגירה חופשית של מהגרים כפי שהיה מקובל עד אז ונקטו במדיניות של הגירה סלקטיבית.

אלמנטים מספר בניסוח החוק נראו כנובעים מרצון לשנות את דפוסי ההגירה הקימיים (המכסה להגירה מכל ארץ הייתה 2% מילידיה במפקד 1890, עת רוב המהגרים ממזרח אירופה ודרום אירופה טרם הגיעו), אף שהחוק נגע לכל המהגרים ללא הבדלי דת, בעיני יהודים רבים נתפס החוק כאי-רצון לקבל יהודים נוספים ממזרח אירופה במספרים גדולים למדינה. בשולי החברה היו גם תופעות של הסתה גלויה. כתוצאה, הן מן האפליה, הן מן ההסתה, הגיעה האנטישמיות לרמה בה חשו אותה היהודים בחיי היום-יום. לקראת סוף שנות ה - 20 דעך הגל.

רוב התופעות לא היו אנטישמיות-במוצהר, מה גם שהיו מתונות בהשוואה למזרח-אירופה. כמו כן סבלו קבוצות מיעוטים נוספות. ונראה שרוב המהגרים בחרו להתעלם. אלה הציקו יותר לבני הדור שנולד באמריקה. תגובתם הפוליטית של היהודים, אם הייתה, לא התבטאה כלפי חוץ. לדוגמה: [[קלווין קולידג']], הנשיא שבתקופתו הועברו חוקי ההגירה, זכה ברוב באזורים היהודיים. 

גל נוסף פרץ בשנות ה–30.התנגדות ל[[ניו דיל]] New Deal, שכונתה Jew Deal. בעוד שעד 1933 לא היו קיימים בארצות הברית ארגונים אנטישמיים מוצהרים, הרי בחודשים שלאחר מכן קמו כמה כאלה, ביניהם German-American Bund , Silver Shirts ו-White Shirts. מספר חבריהם הגיע לשיאו בקיץ 1934. בשנים שאחר כך בלט בהסתה האנטישמית הכומר הקתולי [[צ'ארלס קוגלין]] (Charles Coughlin), שהתנגד בחריפות ל[[פרנקלין דלאנו רוזוולט|רוזוולט]]. קוגלין הפיץ את דעותיו באמצעות תחנת רדיו ולה כ - 62,000,000 מאזינים, רבים מהם לא-קתולים, ובאמצעות ביטאונו "צדק חברתי" (Social Justice). הוא הושתק כשהצטרפה ארצות הברית למלחמה העולם השנייה, והגל שכך סמוך לסיומה.
רוב החברה האמריקאית הלא יהודית קיבלה את היהודים ברמה כלשהי. מבחינה כלכלית ופוליטית היהודים השתלבו היטב. גורמים לאנטישמיות בארצות הברית היו מגוונים. מלבד ההצלחה היחסית של היהודים (כביכול על חשבון אחרים) הגזענות הכללית הייתה רווחת בדרום ארצות הברית בעיקר - על אף תבוסתה ב[[מלחמת האזרחים האמריקנית|מלחמת האזרחים]] - ארגונים דוגמת ה[[קו קלוקס קלאן]] שיצגו את השמרנות הנוצרית הקיצונית. אחד האנטישמים הידועים ביותר היה [[הנרי פורד]] כאשר הוא אימץ את עלילות הדם של הספר [[הפרוטוקולים של זקני ציון]]. כמו כן נאומי הרדיו של [[האב קופלין]] בשנות ה-30 המאוחרות הצביעו על כוחה של ההתקפות על הקהילה היהודית. לעומת זאת, אלימות פיזית נגד יהודים הייתה רק לעתים נדירות. כך קרה כשתקפו יהודים במסע הלוויתו של הרב [[יעקב יוסף (חריף)|יעקב יוסף]] בניו יורק בשנת [[1902]] והלינץ' של [[ליאו פרנק]] בשנת [[1915]].

לאחר מלחמת העולם השנייה ו[[השואה]] בה נטלה ארצות-הברית חלק מרכזי בניצחון על [[גרמניה הנאצית]] שככו כמעט לחלוטין ביטויים של אנטישמיות בזירה הציבורית האמריקנית. זיכרון השואה הפך להיות חלק מהזהות האמריקנית במאבק נגד ביטויים של גזענות ואי סובלנות.
==מלחמת העולם השנייה ואחריה==
===פליטים מגרמניה הנאצית===
בשנים שלפני [[מלחמת העולם השנייה]] ובמהלך המלחמה, [[הקונגרס של ארצות הברית|הקונגרס]], ממשל [[פרנקלין דלאנו רוזוולט|רוזוולט]], ודעת הקהל הביעו דאגה לגורלם של יהודים באירופה, אך סירבו בעקביות לאפשר הגירה בקנה מידה גדולה של פליטים יהודים.
בדו"ח שפרסם מחלקת המדינה, המזכיר סטיוארט אייזנשטאט ציין כי ארצות הברית קיבלה רק 21,000 פליטים מאירופה, ולא ניתן להעלות את המספר עקב המכסות המגבילות של המדינה, המקבלת הרבה פחות יהודים לנפש מאשר רבות ממדינות אירופה הנייטרליות, פחות במונחים יחסיים אפילו משווייץ.
ההתנגדות האמריקנית להגירה בסוף [[שנות ה-30]] הייתה מונעת מלחצים הכלכליים הכבדים, שיעור האבטלה הגבוה תסכול והתפכחות חברתית. הסירוב האמריקאי לתמיכה בהגירה יהודית באופן ספציפי, לעומת זאת, נבעה גם מ[[אנטישמיות]], שגדלה בסוף שנות ה-30, והמשיכה לעלות ב[[שנות ה-40]]. זה היה מרכיב חשוב בתגובה השלילית של אמריקה לפליטים יהודים. 

דוגמה למדיניות ההגירה הייתה הספינה [[סנט לואיס (ספינה)|סנט לואיס]] שהפליגה מגרמניה במאי 1939 כשהיא נושאת עליה 936 [[פליטים יהודים מגרמניה הנאצית|פליטים יהודים מגרמניה]]. ב-4 ביוני 1939, כשהמתינה ב[[הים הקריבי|ים הקריבי]] בין פלורידה וקובה, הנשיא רוזוולט סירב להכניסה עקב [[חוק ההגירה של 1924]], והחזיר את האונייה חזרה לאירופה. רק 365 מנוסעיה שרדו את השואה.

===מלחמת העולם השנייה והשואה===
הצלת אוכלוסיית [[יהדות אירופה]] לא הייתה בראש סדר העדיפויות של ארצות הברית במהלך מלחמת העולם השנייה, מדיניות ההגירה הנוקשה שלה לא הוסרה בתקופת [[השואה]], והקהילה היהודית בארצות הברית לא הבינה את חומרתה של השואה עד שלב מאוחר.

במהלך מלחמת העולם השנייה, הקהילה היהודית האמריקנית הייתה מרירה ומפולגות ולא הייתה מסוגלת לגבש חזית משותפת. רוב [[יהודי מזרח אירופה]] העדיפו את הציונות, שראתה שיבה למולדת ההיסטורית כפתרון היחיד לבעייתם, והוסטה תשומת הלב מהזוועות בגרמניה הנאצית. יהודים גרמנים נבהלו מהנאצים אך זלזלו בציונות. חסידי הציונות בארצות הברית נסערו, אך מנהיגים רבים חששו כל כך מתגובה אנטישמית בתוך ארצות הברית, עד שדרשו מכל יהודי המדינה לשמור על פרופיל ציבורי נמוך. התפתחות חשובה אחת הייתה ההזדהות הפתאומית של רוב (אך לא כל) המנהיגים היהודים עם הציונות בשלהי המלחמה. 

התקשורת האמריקאית התעלמה במידה רבה מהשואה. כך למשל [[ארתור זלצברג]] היהודי, מו"ל ה[[ניו יורק טיימס]], המוציא לאור של העיתון המשפיע ביותר של האומה, התיר רק לקומץ מאמרי מערכת להיכתב על השמדת היהודים. גם לאחר שנודע כי הנאצים בחרו להוציא יהודים להשמדה, זלצברגר קבע כי כל הפליטים סבלו, הוא לא הכיר ביהודים כעם וקבר את הסיפורים על הזוועות נגד היהודים בפרטים קצרים עמוק בתוך העיתון. ליהודים הייתה נוכחות גדולה ב[[הוליווד]] וב[[תחנת רדיו|תחנות הרדיו]]. חוץ מכמה מקרים יוצאי דופן, הוליווד והרדיו נמנעו מחקירת רדיפת היהודים באירופה לפני [[פרל הארבור]]. מנהלי אולפנים יהודים לא רצה שיאשימו אותם בתעמולה יהודית וכמו כן היו תחת לחצם של [[הליגה נגד השמצה]] ומנהיגים יהודים לאומיים, שרצו למנוע מלעסוק מנושאים אלה, שמא יהודי אמריקה יסבלו מהגברת האנטישמיות. 

למרות כל זאת, היו מי שניסו להמריץ את הממשל האמריקאי לסייע לקורבנות רצח העם הנאצי. בשנת [[1943]], ממש לפני יום כיפור, 400 רבנים צעדו בוושינגטון כדי למשוך תשומת לב למצוקתם של קורבנות השואה ("היום הרבנים יצעדו"). שבוע לאחר מכן, הסנטור וורן ברבור ויליאם, שהיה מקומץ הפוליטיקאים שנפגשו עם הרבנים על מדרגות הקפיטול בארצות הברית, הגיש הצעת חוק שהייתה מאפשרת לכ-100,000 קורבנות השואה להגר באופן זמני לארצות הברית. ברבור מת שישה שבועות לאחר העלאת הצעת החוק, והוא לא עבר. הצעת חוק מקבילה הוצגה בבית הנבחרים על ידי חבר קונגרס אחר, שגם לא הצליחה לעבור. 

בתקופת השואה, פחות מ 30,000 יהודים הגיעו לארצות הברית, חלקם פנו עקב מדיניות ההגירה. ארצות הברית לא שינתה את מדיניות ההגירה שלה עד שנת 1948.
לשואה יש השפעה עמוקה על הקהילה בארצות הברית, במיוחד לאחר 1960, כשהיהודים ניסו להבין מה קרה, ובמיוחד כדי להנציח ולהתמודד איתה במבט אל העתיד.
===לאחר המלחמה===
500,000 יהודים אמריקאים (מחצית מהגברים הזכאים) לחמו במלחמת העולם השנייה, ולאחר המלחמה משפחות צעירות הצטרפו למגמה החדשה של "פרבור" (הגירה לפרברי הערים). שם, היהודים החלו ל[[התבוללות|התבולל]] יותר ויותר ושיעור נישואי התערובת עלה. הפרברים אפשרו את היווצרותם של מרכזים חדשים, כמו בתי הספר היהודיים שההרשמה אליהם יותר מהוכפלה בין תום מלחמת העולם השנייה לאמצע [[שנות ה-50]], והשתייכות לבית הכנסת קפצה מ 20% בשנת 1930 ל -60% בשנת 1960. הצמיחה המהירה ביותר הגיעה מהרפורמה, ובעיקר מהקהילות ה[[יהדות קונסרבטיבית|קונסרבטיביות]].

כיוון שמעולם לא נחשפה לשואה, ארצות הברית עמדה לאחר מלחמת העולם השנייה כמרכז הגדול ביותר, העשיר ביותר והבריא ביותר של יהדות העולם. קהילות יהודיות קטנות הפכו לחלק מקהילת יהדות ארצות הברית הגדולה וזכו להדרכה ולתמיכה. מיד אחרי מלחמת העולם השנייה חלק מהפליטים היהודים יושבו מחדש בארצות הברית, וגל נוסף של פליטים יהודים ממדינות ערב התיישב בארצות הברית לאחר גירוש מארצות מוצאם.

[[מדינת ישראל]] עם הקמתה בשנת [[1948]], הפכה לנקודת המוקד של יהודים באמריקה, בעיקר בפילנטרופיה, והיוותה את הסמל שסביבו יהודי אמריקה התאחדו. עם זאת, יהודי ארצות הברית העדיפו להגשים את הציונות שלהם באמצעות תרומה כספית ותמיכה כלכלית במדינה הצעירה ולא באמצעות עלייה בפועל. עמדה זו זכתה לגינוי חריף מפיו של [[דוד בן-גוריון]] ולהצגתה של גלות ארצות הברית כסוג של [[גלות בבל]] מודרנית, כלומר מצב גלות-של-קבע התומך במדינת ישראל "מבחוץ" מבלי להגשים. לגישה זו ניתן ביטוי [[פובליציסטיקה|פובליציסטי]]-אמנותי על ידי המשורר [[נתן אלתרמן]] בשירי [[הטור השביעי]], ובפרט בשיר "[[ניו פומבדיתא]]".

==שנות השישים עד שנות התשעים==
===מלחמת ששת הימים===
[[מלחמת ששת הימים]] ביוני [[1967]] היוותה נקודה מפנה בחייהם של יהודים רבים. הפחד של "שואה שנייה" והניצחון הגדול של ישראל על הצבאות המשולבים של מדינות ערב, פגע באקורדים רגשיים עמוקים בקרב יהודים אמריקאים. התמיכה הכספית שלהם לישראל עלתה בצורה חדה בעקבות המלחמה ויותר מאי פעם גדל חלקם של אלה שהפכו את ישראל לביתם הקבע. 
במקביל, החל ויכוח פנימי תוסס בעקבות מלחמת ששת הימים. הקהילה היהודית בארצות הברית נחלקה בשאלה האם הם מסכימים עם התגובה הישראלית; הרוב הגדול קיבל את המלחמה כהכרחית. נוצר מתח במיוחד בקרב חלק מהיהודים השמאלנים, בין האידאולוגיה הליברלית שלהם לבין הגיבוי הציוני לסכסוך. הוויכוח על תוצאות מלחמת ששת הימים הראה את העומק והמורכבות של תגובות היהודים לאירועים המגוונים שהתרחשו בשנות ה-60.
===זכויות האזרח===
היהודים בלטו מאוד כמנהיגי התנועות ל[[זכויות אזרח|זכויות האזרח]] לכלל האמריקנים, כולל הם עצמם וכן למען [[אמריקאים אפריקאים]]. המאבק ההיסטורי נגד דעות קדומות שעמד בפני העם היהודי הביא לאהדה טבעית לכל אנשים הניצבים בפני אפליה. זה הביא לדיון את מערכת היחסים שהיו להם עם אמריקאים-אפריקאים. מנהיגים יהודים נאמו בשתי צעדות היסטוריות של התקופה. [[יואכים פרינץ]], נשיא הקונגרס היהודי האמריקאי, הופיע ב[[המצעד לוושינגטון למען תעסוקה וחירות|מצעד לוושינגטון למען תעסוקה וחירות]] באוגוסט [[1963]], וציין כי "כיהודים אנו מביאים להפגנה הגדולה הזו, חוויה כפולה - אחד של הרוח ואחד מההיסטוריה שלנו". שנתיים לאחר מכן, אנשי הסמינר התאולוגי היהודי צעדו בשורה הראשונה של [[המצעד מסלמה למונטגומרי|המצעד למונטגומרי]].

המעורבות הגוברת של יהודים ב[[התנועה לזכויות האזרח של ארצות הברית|תנועה לזכויות האזרח]] האמריקאית גרמה גם לקצת מתח. הרב ברנרד ווינברגר הדגים נקודת מבט זו, והזהיר כי יהודים ליברליים צפויים לסכן יהודים דרומיים, שיעמדו בפני עוינות מהדרומיים הלבנים בגלל עמיתיהם מהצפון. עם זאת, התגובות היהודיות נטו לקבל בחיוב את התנועה לזכויות האזרח ואת היחסים עם האפרו-אמריקאים כנגד דעות קדומות, והמעורבות של יהודים בתנועה הייתה חסרת פורפורציות. למרות היסטוריה זו של שותפות, מערכת היחסים בין אפריקאים-אמריקאים ויהודים ידעו מתחים של קירבה והבדלי מעמדות, בעיקר בניו יורק ובאזורים עירוניים אחרים.
===פמיניזם יהודי ===
בצורתה המודרנית, את הולדת התנועה הפמיניסטית היהודית ניתן לייחס ל[[שנות ה-70]] המוקדמות בארצות הברית. הפמיניזם מיקד ב[[יהדות רפורמית|יהדות הרפורמית]], את הסוגיות העיקריות שהעיקו על נשים יהודיות כמו הרחקה מקבוצת התפילה של הזכרים ומה[[מניין]], פטור ממצוות שזמן גרמן, וחוסר יכולתן של נשים לשמש כעדים וליזום [[גירושין]]. 
===הגירה מברית המועצות===
לאחר מלחמת ששת הימים ב-1967 ולאור גאות הליברליזציה במזרח אירופה בשנת 1968, המדיניות הסובייטית הפכה מגבילה יותר. [[יהדות ברית המועצות|יהודי ברית המועצות]] נדחקו מהזדמנויות מקצועיות וחינוכיות. הגבלים אלה הובילו להופעתה של קבוצה פוליטית חדשה – "הסרבנים", שמטרתם העיקרית הייתה להגר. הסרבנים (יהודים שסורבו לאשרות יציאה) משכו את תשומת לבו של המערב, במיוחד ארצות הברית, והפכו לגורם חשוב המשפיע על היחסים הכלכליים והסחר בין ארצות הברית ו[[ברית המועצות]]. החל משנת 1967, ברית המועצות אפשרה לחלק מאזרחיה היהודים לצאת לאיחוד משפחות בישראל. רוב המהגרים נסעו ל[[וינה|ווינה]] או ל[[בודפשט]] ומשם הם הוטסו לאחר מכן לישראל. לאחר [[1976]], רוב המהגרים שעזבו בויזות לישראל "נשרו" בווינה ובחר להתיישב במערב. מספר ארגונים יהודים אמריקאים סייעו להם להשיג אשרות וסייעו ליישובם מחדש בארצות הברית ובמדינות אחרות. עם זאת, ישראל רצתה אותם וניסתה למנוע מהם להתיישב בארצות הברית, לאחר שהתחייבו לעלייתם לישראל. גורמים ישראליים רשמיים לחצו על ארגונים יהודים אמריקאים לחדול מסיוע ליהודים הרוסים שרצו להגר לארצות הברית. בתחילה, היהודים האמריקאים התנגדו למאמצי ישראל. בעקבות החלטתו של [[מיכאיל גורבצ'וב]] בסוף [[שנות ה-80]] לאפשר הגירה החופשית ליהודים בברית המועצות, הקהילה היהודית בארצות הברית הסכימה על מכסת פליטים סובייטיים יהודים בארצות הברית, אשר הביאו מהגרים יהודים רבים להתיישב בישראל.

האוכלוסייה היהודית-רוסית בארצות הברית היא שנייה רק לאוכלוסיית היהודים-רוסים בישראל. אוכלוסיית הליבה היהודית-רוסית מונה 350,000 איש בארצות הברית, כשבמעגל רחב יותר היא מוערכת בכ-700,000 איש. קהילות יהודיות-רוסיות גדולות ישנן ב[[ברוקלין]], ניו יורק, במיוחד ב[[רייטון ביץ']] ויפסהד ביי, ובשכונות חוף שטופות השמש של דרום [[פלורידה]]. עוד כיס גדול של מגורי יהודים-רוסים הוא בצפון מזרח [[פילדלפיה]] ומחוזות [[מונטגומרי (פנסילבניה)|מונטגומרי]], כמו גם בצפון [[ניו ג'רזי]].

==מצב היהודים במאה ה-21==
===מבחינה כלכלית והשכלתית===
[[קובץ:Zysman Hall jeh.jpg|שמאל|ממוזער|230px|אחד ממבני [[ישיבה יוניברסיטי]]]]
היהודים האמריקאים המשיכו לשגשג במהלך העשור הראשון של [[המאה ה-21]]. היהודים בארצות הברית מהווים חלק גדול מאוד בפוליטיקה בכלכלה ובאקדמיה יחסית לגודלם באוכלוסייה הכללית. ארבעים אחוזים מהשותפים במשרדי עורכי הדין המובילים בניו יורק ובוושינגטון הם יהודים. שלושים אחוזים מהזוכים האמריקאים ב[[פרס נובל]] במדעים ו-37 אחוזים מכלל זוכי הנובל האמריקאים הם יהודים. בסביבות שלושים אחוזים מתלמידי [[ליגת הקיסוס]] הם יהודים. הקונגרס ובית הנבחרים האמריקאי מונה כ-10% יהודים על אף שרק כ־2% מאוכלוסיית ארצות הברית הם יהודים. נתון זה עשוי להשפיע במידה ניכרת על קבלת החלטות ב[[בית הלבן]], לדוגמה. יהודים בכל רחבי ארצות הברית נמצאים בעמדות מפתח בבורסה המשפיעה בעולם, [[וול סטריט]], ובנוסף לכך בבורסת היהלומים, הייצוא והייבוא, משרדי ממשלה וחברות גדולות.

כקבוצה, יהודים אמריקאים נוטים להיות משכילים יותר ולהרוויח יותר מאשר אמריקאים בכללותם. סקר רחב יריעה על מצב הדתות בארצות הברית שערך ארגון "פיו" מצא,{{הערה|{{קישור כללי|כתובת=http://religions.pewforum.org/portraits|כותרת=U.S. Religious landscape Survey|הכותב=The PEW Forum|תאריך=2008|שפה=אנגלית}}}} כי 46% מהיהודים תושבי ארצות הברית הם בעלי הכנסה שנתית של למעלה מ-100 אלף דולר לשנה, מה שהופך את היהודים לבעלי ההכנסה הגבוהה ביותר בארצות הברית לפי דת. לשם השוואה, מתוך כלל האוכלוסייה בארצות הברית רק כ18% הינם בעלי הכנסה של למעלה מ-100 אלף דולר לשנה. הסקר מצא כי רק 14% מהיהודים בארצות הברית משתכרים פחות מ-30 אלף דולר לשנה- בארצות הברית כולה שיעור זה עומד על 31%. 

בעוד 27% מהאמריקנים הם בוגרי מכללות או תואר שני, באוכלוסייה היהודית הם מונים 59% (66% מהיהודים הרפורמים). בעוד 46% מהאמריקנים עובדים בעבודות מקצועיות וניהוליות, 61% מהיהודים האמריקאים עובדים כאנשי מקצוע, רובם במקצועות הדורשות השכלה גבוהה כגון הנדסה, מדע, רפואה, בנקאות, פיננסים, משפטים ואקדמיה
.{{הערה|[http://www.israelnationalnews.com/News/Flash.aspx/148845#.Ubgr0Of0EqM New Study Claims US Jews Have Reasons to Be Proud]}}{{הערה|[http://religions.pewforum.org/pdf/table-income-by-tradition.pdf data from 2008 The Pew Forum on Religion and Public Life US Religious Landscape Survey Income Level by Religious Tradition]}} 

עם המעבר ההולך וגדל של האוכלוסייה היהודית ל[[פרבר]]ים, ארגונים יהודים חדשים הוקמו כדי להכיל מגוון הולך וגדל של פעילויות דת וקהילה יהודיות.

רוב התלמידים היהודים לומדים בבתי ספר ציבוריים גדולים, אם כי בתי ספר יהודיים וישיבות נמצאים בכל רחבי המדינה. לימודי תרבות יהודית ולימוד [[עברית]] מוצעים בדרך כלל בבתי הכנסת בצורה של השלמה לבתי הספר הציבוריים או "בתי ספר של יום ראשון".

מבחינה פוליטית, האוכלוסייה היהודית נשארה מאוד [[ליברליזם|ליברלית]]. התמיכה הגדולה שלהם ב[[המפלגה הדמוקרטית|מפלגה הדמוקרטית]] המשיכה גם במאה ה -21, כמו גם תמיכתם בתנועות לזכויות האזרח האמריקנית (ראו להלן, בפרק היהודים והפוליטיקה האמריקאית).

===דת===
"סקר האריס" משנת 2003 מצא,{{הערה|[http://www.harrisinteractive.com/vault/Harris-Interactive-Poll-Research-While-Most-Americans-Believe-in-God-Only-36-pct-A-2003-10.pdf סקר האריס אינטראקטיב]}} כי מעל ל-80% מהיהודים האמריקאים (המגדירים עצמם ככאלה) דווחו על איזושהי מעורבות פעילה ביהדות, החל מהשתתפות בתפילות יומיות ועד קיום [[סדר פסח]] או הדלקת נרות [[חנוכה]]. כ-3.4 מיליון יהודים אמריקאי קוראים לעצמם דתיים - מתוך אוכלוסייה יהודיה של כ -5.4 מיליון. 16% מהיהודים האמריקאים נוהגים ללכת לבית הכנסת לפחות פעם בחודש ו-42% בתדירות נמוכה יותר, אבל לפחות פעם בשנה. בקרב משקי הבית המשתייכים לבית הכנסת (46% מהקהילה), 38% מהם משתייכים לבתי הכנסת של [[יהדות רפורמית|היהדות הרפורמית]], 33%-22% מהם ל[[יהדות קונסרבטיבית|קונסרבטיבים]], 2% ל[[אורתודוקסיה מודרנית|חרדים מודרניים]] ו-5% לסוגים אחרים. היהודים בצפון מזרח והמערב התיכון הם בדרך כלל יותר [[שמירת מצוות|שומרי מצוות]] מאשר יהודים בדרום או במערב. 

היהודים האמריקאים פחות מאמינים משאר האוכלוסייה. סקר מצא, שבעוד 79% מהאמריקנים מאמינים באלוהים, מאמינים בו רק 48% מהיהודים האמריקאים.{{הבהרה|זה מידע על יהודי ארצות הבית או על האוכלוסייה הנוצרית שלה? ההשוואה צריכה להיות ביחס ליהודי העולם ולא ביחס לאוכלוסיית ארצות הברית אם היא זו החריגה ביחס לאוכלוסיית תבל}}

על פי סקר שערך מכון 'פיו' ב-2013 רוב בקרב יהודי ארצות הברית (62%) תופשים את הזהות היהודית בראש ובראשונה כתרבותית-אתנית, ולא כדתית. כרבע מגדירים את הזהות היהודית כשילוב בין תרבות, מוצא ודת, וכ-15 אחוז מגדירים אותה בעיקר כדת. באשר לחלוקה בין זרמים; מתוך כלל היהודים האמריקאים כ-35 אחוז מגדירים עצמם כ[[יהדות רפורמית|רפורמים]], 18 אחוז מגדירים עצמם כ[[יהדות קונסרבטיבית|קונסרבטיבים]], 10 אחוז מגדירים עצמם כ[[יהדות אורתודוקסית|אורתודוקסים]], 6 אחוז מגדירים עצמם כנמנים עם זרם אחר, ו-30 אחוז לא נמנים עם אף זרם מסוים. כשליש מיהודי ארצות הברית דיווחו שהם חברים בבית כנסת. כ-22 אחוז הגדירו את זהותם כיהודית אך ללא שהם מאמינים בדת כל שהיא. 

שיעור היהודים שנישאו לבני זוג לא יהודים מאז שנות ה-70 עומד על 44 אחוז, ובשנות האלפיים שיעורם עלה ל-58 אחוז. אולם 63 אחוז מקרב הזוגות המעורבים דיווחו שהם מגדלים את ילדיהם כיהודים.{{הערה|[http://www.pewforum.org/2013/10/01/jewish-american-beliefs-attitudes-culture-survey/#fn-17239-1 A Portrait of Jewish Americans], PewResearch, October 1, 2013]}}

===אנטישמיות===
לאחר מלחמת העולם השנייה ו[[התנועה לזכויות האזרח של ארצות הברית|התנועה לזכויות האזרח]] בשנות ה-60, רגשות אנטי יהודיים דעכו. חלק מחברי [[אומת האסלאם]] טענו כי יהודים היו אחראים לניצול של עבודה שחורה, מביאים אלכוהול וסמים לקהילות שלהם ושולטים באופן בלתי הוגנת במשק. יתר על כן, סקרים שהחלו להתפרסם מאז שנת 1964 ואילך על ידי [[הליגה נגד השמצה]] מצאו, כי [[אמריקאים אפריקאים]] מחזיקים באמונות אנטישמיות באופן משמעותי יותר מאשר לבנים אמריקאים, למרות שיש מתאם חזק בין רמת השכלה והדחייה של סטריאוטיפים אנטישמים. עם זאת, אמריקאים שחורים בכל רמות החינוך נוטים לאנטישמיות באופן משמעותי יותר מאשר לבנים באותה רמת חינוך. סקר הליגה נגד השמצה משנת [[2005]] כולל נתונים גם על עמדותיהם של ה[[היספנים]], כש-29% מהם אנטישמים ביותר (לעומת 9% לבנים ו -36% שחורים).

המתחים הדתיים ממשיכים להתקיים בארצות הברית, אבל סקרים רבים מצביעים על כך שהיהודים כבר לא במוקד של עוינות, והאנטישמיות היא בשנים האחרונות בנקודת שפל בארצות הברית. דוגמה למתח דתי התרחש ב[[מהומות קראון הייטס]] בשנת [[1991]] וכן ב-[[2010]], כשויכוח פרץ על רקע בניית מרכז תרבות איסלאמי ומסגד בעיר ניו יורק בסמוך לאתר [[מרכז הסחר העולמי]]. סקר שנערך באותה עת הראה, כי 13 אחוזים מחזיקים בעמדה שלילית על יהודים, לעומת 43 אחוזים שהחזיקו בדעות שליליות על מוסלמים, 17 אחוזים כנגד קתולים ו-29 אחוזים כנגד ה[[מורמונים]].
===דמוגרפיה===
מספר היהודים בארצות הברית פוחת עם השנים, ושיעורם ירד מ-5.5 מיליון בשנת 1990 ל-5.2 בשנת 2002, ירידה של 5.45% בעשור.{{הערה|{{הארץ|נתן גוטמן|הקהילה היהודית בארה"ב מצטמצמת ומזדקנת|1.830092|7 באוקטובר 2002|}}.}} באותה תקופה, אחוז ה[[היספנים]] וה[[אסייתים]] גדל מאוד באוכלוסייה האמריקאית, וניכרת בתקשורת האמריקאית השפעה גדולה של סופרים מקהילות אלה{{הערה|{{הארץ|[[פיטר ביינרט]]|על הניו רפבליק ושקיעת יהודי אמריקה|1.2509793|14 בדצמבר 2014|}}.}} לצד ירידת השפעתם של סופרים יהודים.

ה[[התבוללות]] היא הסיבה העיקרית לצמצום הדמוגרפי. שיעור היהודים נמצא בירידה מאז שנת 1960, וסביר להניח שמגמה זו תימשך. יהודים גם החלו לעבור ל[[פרבר]]ים, עם הנעת אוכלוסייה גדולה מניו יורק וצפון המזרח לפלורידה וקליפורניה. 

האוכלוסייה היהודית בארצות הברית מתרכזת בעיקר בערים הגדולות. לעובדה זאת חשיבות הן באשר לנגישות לרכישת השכלה והן משום שהדבר הקל על התארגנותם. ריכוזם הגביר גם את משקלם הפוליטי בעיקר במדינות מפתח חשובות כמו ניו-יורק, [[פלורידה]] ו[[קליפורניה]]. היישוב היהודי הגדול ביותר בארצות הברית נמצא ב[[מדינת ניו יורק]] ובפרבריה. זו מונה כ-1.6 מיליון יהודים המהווים כ-8% מהאוכלוסייה הכללית, וכרבע מכל היהודים בארצות הברית. [[ניו-יורק]] היא העיר עם מספר היהודים הגדול ביותר בעולם. ב[[קליפורניה]] מתגוררים כ-1.2 מיליון יהודים וב[[פלורידה]] כ-640 אלף. 

על פי הערכות שונות, מצויים בארצות-הברית כחצי מיליון [[ישראלים]]. הערים העיקריות בהן מתגוררים ישראלים באמריקה הם [[ניו יורק]] ו[[לוס-אנג'לס]], אך ניתן למצוא ישראלים רבים גם בריכוזים אחרים במדינה, בהם מתגוררים יהודים רבים. לישראלים עיתונים קהילתיים בשפה העברית, אירועי תרבות, בידור ואמנות ואף ערוץ טלוויזיה ייעודי. 

{| class="wikitable"
|+'''יהודים בערים בארצות הברית (כולל אזור מטרופוליטני)'''
! Rank:WJC
! Rank:ASARB
! Metro area
! מספר היהודים (WJC)
! מספר היהודים (ASARB)
|-
| align=center | 1
| align=center | 1
| [[ניו יורק]]
| align=right |1,750,000
| align=right |2,028,200
|-
| align=center | 2
| align=center | 3
|[[מיאמי]]
| align=right | 535,000
| align=right | 337,000
|-
| align=center | 3
| align=center | 2
| [[לוס אנג'לס]]
| align=right | 490,000
| align=right | 662,450
|-
| align=center | 4
| align=center | 4
| [[פילדלפיה]]
| align=right | 254,000
| align=right | 285,950
|-
| align=center | 5
| align=center | 6
| [[שיקגו]]
| align=right | 248,000
| align=right | 265,400
|-
| align=center | 6
| align=center | 8
| [[סן פרנסיסקו]]
| align=right | 210,000 
| align=right | 218,700
|-
| align=center | 7
| align=center | 7
| [[בוסטון]]
| align=right| 208,000
| align=right| 261,100
|-
| align=center | 8
| align=center | 5
| [[בלטימור]]
| align=right| 165,000
| align=right| 276,445
|}
<small>* הנתונים מבוססים על מידע משני הארגונים הבאים:
Association of Religion Data Archives , World Jewish Congress</small>

==היהודים והפוליטיקה האמריקאית==
בעוד יהודים שהיגרו במאה ה-19 מגרמניה היו בעלי אוריינטציה עסקית והצביעו כרפובליקאים שמרנים, גל של יהודי מזרח אירופה החל משנת 1880, היה יותר ליברלי או שמאלני והפך את הרוב הפוליטי. רבים הגיעו לאמריקה עם ניסיון בתנועות סוציאליסטיות ותנועות כמו [[הבונד]], שבסיסה במזרח אירופה. יהודים רבים עלו לעמדות בכירות ב[[תנועת העבודה האמריקנית]] בתחילת המאה ה -20, ועזרו לאיגודים של תעשיית הבגדים, ששחקו תפקיד מרכזי במערכות המפלגה הדמוקרטית. 

בשנות השלושים היהודים היו גורם פוליטי מרכזי בעיר [[ניו יורק]], עם תמיכה חזקה בתוכניות הליברליות ביותר של ה[[ניו דיל]]. מאחר שרוב היהודים ממזרח אירופה לא נכללו במפלגה הדמוקרטית, בניו יורק הם פעלו דרך צד שלישי, מפלגת העבודה האמריקנית והמפלגה הליברלית של ניו יורק. בשנות הארבעים הם כבר היו בתוך המפלגה הדמוקרטית. הם המשיכו כמרכיב מרכזי בקואליציה הניו דיל, ונתנו תמיכה מיוחדת ל[[התנועה לזכויות האזרח של ארצות הברית|תנועה לזכויות האזרח]]. באמצע [[שנות ה-60]] לעומת זאת, תנועת [[אמריקאים אפריקאים|הכוח השחור]] גרמה להפרדה גוברת בין שחורים ויהודים, למרות ששתי הקבוצות נותרו איתן במחנה הדמוקרטי.

90% מיהודי ארצות הברית תמכו בדמוקרטים [[פרנקלין רוזוולט]] ו[[הארי טרומן]] בבחירות של 1940, 1944 ו-1948, במהלך הבחירות של 1952 ו-1956, 60% ויותר הצביע לדמוקרט [[עדלי סטיבנסון]] ואילו גנרל [[דווייט אייזנהאואר|אייזנהאואר]] צבר 40% מקולות היהודים לבחירתו מחדש; בשנת 1960, 83% מהיהודים הצביעו בעד הדמוקרט [[ג'ון קנדי]] כנגד [[ריצ'רד ניקסון]], ובשנת 1964, 90% מיהודים הצביעו ל[[לינדון ג'ונסון]] לעומת יריבו הרפובליקני השמרן [[בארי גולדווטר]], למרות שסבו היה יהודי. [[יוברט האמפרי]] זכה ל-81% מקולות היהודים בבחירות 1968, אך איבד את הנשיאות לריצ'רד ניקסון, רמה גבוהה כזו של תמיכה יהודית לא נראתה מאז. 

במהלך קמפיין בחירתו מחדש של ניקסון 1972, חלק מהבוחרים היהודים חשש מ[[ג'ורג' מקגוורן]], שזכה רק ל-65% תמיכה מהם, ואילו ניקסון יותר מהכפיל את התמיכה היהודית ברפובליקנים ל -35%. בבחירות של 1976, מצביעים יהודים תמכו בדמוקרט [[ג'ימי קרטר]] ב -71% על פני הנשיא המכהן [[ג'רלד פורד]], אך בשנת 1980 הם נטשו את קרטר והשאירו אותו עם רק 45% תומכים, ואילו המנצח הרפובליקני, [[רונלד רייגן]], צבר 39% תמיכה. במהלך קמפיין בחירתו מחדש של רייגן בשנת 1984, היהודים חזרו הביתה למפלגה הדמוקרטית, ונתנו לרייגן רק 31% לעומת 67% לדמוקרט [[וולטר מונדייל]]. אותו הדפוס והופיע בשנת 1988 כשהדמוקרט [[מייקל דוקאקיס]] קיבל מהם 64% תמיכה לעומת [[ג'ורג' הרברט ווקר בוש|ג'ורג' בוש]] עם 35%. התמיכה היהודית בבוש התמוטטה במהלך בחירתו מחדש בשנת 1992, רק 11%, ועם 80% הצבעה עבור [[ביל קלינטון]]. קמפיין בחירתו מחדש של קלינטון בשנת 1996 שמר על תמיכה יהודית גבוהה 78%, כש-16% בלבד תמכו ב[[בוב דול]]. בשנת 2004 74% מהיהודים הצביעו בעד הדמוקרט [[ג'ון קרי]] ובשנת 2009 רובם הצביע לדמוקרט [[ברק אובמה]].

ב[[מרץ]] [[1977]] מינה הנשיא האמריקאי [[ג'ימי קרטר]] לראשונה את מרק סיגל לתפקיד [[איש הקשר היהודי בבית הלבן]], שתפקידו הוא לשמור על קשר עם הקהילות היהודיות בארצות הברית. מאז השתמר תפקיד זה.

== ה[[ציונות]] בארצות הברית ==
=== השנים הראשונות ===
==== גורמים משפיעים ====

הגורמים שמשכו את היהודים להגר לארצות הברית: שוויון, שלא על חשבון זהותם היהודית, ושפע האפשרויות הכלכליות, פסלו מראש בעיני כמעט כל היהודים אפשרות כלשהי של עזיבת ארצות הברית. להפך, השוויון והאפשרויות הכלכליות הביאו לאמונה עזה של היהודים בעתיד טוב יותר עבורם בארצות הברית. וכך, אלמנט [[שלילת הגלות]], אבן יסוד בתורה הציונית, היה לא רלוונטי. למעשה, הציונות הייתה דחף שנבע ממצבם של יהודי אירופה למן סוף המאה ה - 19 ולא רגש אמריקני אותנטי. בנוסף, המהגרים, בשנותיהם הראשונות להגירה, היו נתונים ראשם ורובם במלחמת קיום קשה שלא הותירה הרבה לכל מה שאינו קשור אליה. הוותיקים יותר, שמראש לא אהדו את הרעיונות שהביאו עמם רבים מן המהגרים, ושעמדו בראש הממסד היהודי מבחינה פוליטית, כספית ורוחנית, היו אנטי-ציונים, בין היתר כיוון שחששו שזאת תפגע בהתערותם השלמה של היהודים בארצות הברית. בהיות הוותיקים יותר מבוססים יותר, נשלל מן הציונות במשך זמן רב מקור כוח פוליטי, רוחני וכספי דומיננטי. 
גם המצב בא"י הביא לחוסר אטרקטיביות שלה, בוודאי בהשוואה לאמריקה. 

בכל זאת עמדו מספר גורמים לזכות הציונות. אחד מהם היה העדר סימפטיה לארץ המוצא, שבדרך כלל עזבו אותה אותם יהודים בגלל רדיפות, מצוקה ואפליה. את הגאווה הלאומית, שבקרב קבוצות אתניות אחרות הופנתה כלפי ארץ המוצא, תפסה אהדה טבעית ל[[יישוב]] - לצד רגשות חמים כלפי כל היהודים באשר הם, שהוזנו על ידי מסורת של עזרה הדדית ששררה באופן מסורתי בקרב היהודים. כך, תמיכה בסיסית ביהודי א"י הקיפה את כל יהודי ארצות הברית, ציונים ולא-ציונים כאחד. 
בהמשך, הציונות השרתה, על ידי הישגיה, ובאמצעות הרוח החדשה, "זקיפות הקומה", גאווה בקרב יהודי ארצות הברית. הצורך בגאווה גבר עת חשו יהודים בארצות הברית בתופעות כמו אפליה ואנטישמיות. א"י, בייחודה ובאתגר הרעיוני שהעמידה, תפסה מקום בלבם של היהודים בארצות הברית, ואף בלב הלא ציונים. עוד עמד לזכות הציונות דמיון-מה בינה לבין המיתוס האמריקני, הכולל התיישבות, חלוציות והעזה אל מול הבלתי נודע.

==== סוף המאה ה - 19 עד סוף [[מלחמת העולם הראשונה]]====

תחילת הציונות בארצות הברית בתחילת שנות ה - 80 למאה ה - 19, כאשר תאי [[חובבי-ציון]] הוקמו בקהילות הגדולות, והופיעו עיתונים ב[[יידיש]] וב[[עברית]]. אלה נתקלו באדישות ובעוינות. לקראת [[הקונגרס הציוני הראשון]] נוסדו מספר ארגונים ציוניים. ב – 1898 הוקמה Federation of American Zionists - FAZ, שהוציאה כתב-עת בשם Maccabaean. שמו הוחלף אחר כך ל New Palestine. בתחילה הייתה FAZ גוף חלש, עם מספר חברים מועט ושסבל מקשיים כספיים. גורם נוסף שהחלישו היה פיצולו, בדרך כלל לפי קבוצות מוצא, אך גם, ובייחוד בין הוותיקים בארצות הברית, שבלטו בהנהגה, למהגרים, שבלטו בקרב אנשי השורה, וגם משום שלא כל הארגונים הציוניים הכירו במרותו. FAZ עסק בעיקר באיסוף תרומות והשפעתו הייתה שולית. עד 1914 הגיע מספר החברים לכ - 12,000 מתוך כ - 3,000,000 יהודים. אלה היו בעיקר מהגרים ממזרח-אירופה. בשנים 1906 - 1914 ביקר פעמים רבות בארצות הברית [[שמריהו לוין]], מהבולטים בפעילים הציוניים, וביקוריו תרמו רבות להפצת הרעיונות הציוניים. מלכתחילה בלט בקרב ציונות ארצות הברית הצד הכספי יותר מן הצד המגשים. למשל, בין 1906 ל - 1917 קמו בארצות הברית 14 חברות שהשתתפו ב[[מפעל האחוזות]] - קניית אדמות שיוכשרו עבור בעליהן על ידי פועלים יהודים בא"י, עד להתנחלות הבעלים. בסופו של דבר יושבו רק שתי אחוזות, [[אחוזת פוריה|פוריה]] ו[[שרונה (מושב)|שרונה]] שב[[גליל התחתון]], וגם הן ננטשו במהרה. עם זאת הייתה ל"אחוזות" חשיבות בעצם קניית הקרקעות, תעסוקת והכשרת פועלים ולהשקעות הכספים. 

ב - 1905 ייסד [[אליעזר ליפא יפה]] את הסתדרות "החלוץ" שראתה עצמה כאוואנגרד של המחנה הציוני. כאשר פעילותה המעשית של "החלוץ" התדלדלה, ייסדו ב - 1908 יפה, עם עוד כמה צעירים ילידי מזרח-אירופה, את "האיכר הצעיר". ארבעה מן הקבוצה עלו לא"י לאחר שהקבוצה הכשירה עצמה בלימודי חקלאות וצברה כסף. ב - 1912 הם התיישבו ב[[כנרת]] ועזבו אותה לאחר זמן קצר. רעיונותיהם התגלגלו בצורת [[מושב העובדים]].

ב[[מלחמת העולם הראשונה]] נשאר [[שמריהו לוין]] בארצות הברית, אליה הגיעו גם [[דוד בן-גוריון]] ו[[יצחק בן-צבי]], כיוון שדרכו חזרה לאירופה נחסמה, וכן שהה בה [[נחמן סירקין]], אבי הסינתזה ציונות - [[סוציאליזם]], ואלה פעלו לחיזוק הציונות בארצות הברית. פעילות זאת הוכתרה בהצלחה על ידי הצטרפות של צעירים בני הקהילה הוותיקה ובראשם [[לואי דמביץ ברנדייס|ברנדייס]], עו"ד שהיה ב - 1916, שופט בביהמ"ש העליון, ושהפך למנהיג התנועה בפועל, ושל [[פליקס פרנקפורטר]]. כן הצטרפו [[סטיבן שמואל וייז]] והשופט [[ג'וליאן מאק]] (Mack). עצם הצטרפותם לתנועה ב - 1913 - 1914, העלתה את יוקרתה בקרב החוגים המבוססים. 

בזמן המלחמה גדל מספר החברים, וגברה השפעתה בקהילה ומחוצה לה, כולל נגישות לממשל [[ווילסון]]. תחת ברנדייס הוקם ועד חרום שגייס כספים לשיקום א"י, ופעל בדרכים מדיניות למען היישוב. כך השיג מחאה אמריקנית על גירוש היהודים בעלי הנתינות הזרה מא"י, והצליח לשלוח מזון ותרופות ל[[יישוב]] על אף תנאי המלחמה. מאורעות חיצוניים פעלו לחיזוק הציונות בארצות הברית, כמו מצוקת יהודי א"י, שעוררה את רגש הסולידריות בקרב היהודים באמריקה, כניסת ארצות הברית למלחמה והצהרת בלפור. 

התחזקות זו התבטאה בפעילויות חשובות - ומוצלחות - למען [[היישוב]]: אלפים התנדבו לגדודים העבריים בעקבות פעולתם של דוד בן-גוריון ויצחק בן-צבי וחלק קטן מהם גם נותרו בא"י; "הדסה" היה הארגון הבולט בא"י בתחומי הבריאות והרווחה; ליהודי ארצות הברית הייתה נוכחות בולטת בהקמת והפעלת [[ועד הצירים]]. משלחת של יהודי ארצות הברית בראשות מאק השתתפה בוועידת השלום בורסאי ודאגה, בין היתר, לאינטרסים של יהודי א"י ולמימוש [[הצהרת בלפור]]. הצלחה בולטת של התנועה הציונית, ושל מאמצי וייז וברנדייס, הייתה תמיכת ארצות הברית בהצהרת בלפור, אם כי בעקיפין. 

פעילויות והצלחות אלה, מצידן, סחפו ועודדו מספר גדול של תומכים. כך, הפך [[ארגון ציוני אמריקה]] (Zionist Organization of America - ZOA), מחליפו מ - 1918 של FAZ, לארגון המוני, עת השתייכו אליו ב - 1918 200,000 חברים לעומת 22,000 ב – 1916.

===ארגונים ציוניים ותנועות נוער=== 
בין הארגונים הציוניים הכלליים ניתן למנות את [[ההסתדרות הציונית הדסה|הדסה]], ארגון נשים ציוניות שנוסד ב-1912 על ידי [[הנרייטה סאלד]] ופעל בא"י, בעיקר בתחומי בריאות ורווחה. הארגון שיקף עמדות פוליטיות מתונות, אם בכלל. 

תחת חסות ZOA ומ - 1936 גם תחת חסותה של [[ההסתדרות הציונית הדסה|הדסה]] פעלה Young Judaea, שנוסדה עוד ב - 1909 על ידי FAZ. פעילותה של זו הייתה מכוונת יותר לפעילות בקהילה ובעם ופחות להתיישבות. עד 1919 הגיע מספר חבריה ל 14,500 ב - 715 מועדונים, ושנות הארבעים עלה מספרם לכ-45,000. 

עם הזמן, ועם הגיעם של מהגרים ממזרח-אירופה, התפתחה הפוליטיזציה ושיקפה את הפיצול האידאולוגי של התנועה הציונית בעולם. בשולי ZOA הוקם ב - 1911 הסניף האמריקני של [[המזרחי]]. לסניף זה מיסוד סניף זה גם '''ארגון נשי מזרחי''' בהנהגת [[בסי גוטספלד]] (Gotsfeld), לימים רשת [[אמי"ת]].

גם לציונות הסוציאליסטית היו סניפים בארצות הברית ובראשם [[פועלי ציון]], שהוקם ב-1903. ל[[פועלי ציון]] השתייכה תנועת הנוער Young Poalei Zion Alliance - YPZA, מורכבת בעיקר מדוברי יידיש, ובשיאה ב 1917 - 1918, מנתה כ-700 חברים ב-25 מועדונים. YPZA הקימה ב - 1935 תנועת-בת, [[הבונים]] (שהוקמה עוד קודם ב[[בריטניה]] וב[[דרום-אפריקה]]), שאופייה הותאם לנוער האמריקני, וזאת החליפה עד 1940 את YPZA. מיסוד [[פועלי ציון]] קם ב - 1926 ארגון הנשים הציוניות Pioneer Women (כיום [[נעמת]]), ובשנות השלושים מנה כמה אלפי חברות בכמה עשרות מועדונים. ה[[רוויזיוניסטים]], שפרשו ב - 1931 מהארגון הציוני העולמי (WZO - World Zionist Organization), הקימו את The Zionist Revisionist Organization of America. 

בשנות ה - 30 קמו, כתוצאה של שיתוף פעולה בין שליחים מא"י לבין מהגרים מאירופה, סניפי תנועות חלוציות: [[השומר הצעיר]], [[גורדוניה]], [[השומר הדתי]] ו[[החלוץ]]. אלא שחברי תנועות אלה היו מיעוט זעיר בקרב היהדות, ואפילו הציונות, בארצות הברית. התנועה הציונית וויתרה בפועל על הדרישה, אפילו מחברי תנועות הנוער החלוציות, להציב כמטרתם הסופית עלייה, והסתפקה בכך שבוגריה יעמדו לרשות התנועה לצורך מילוי תפקידים שונים, לרוב תפקידים בקהילה. כך חברי תנועות נוער חלוציות עסקו באיסוף כספים, הפצת ספרות ישראלית ופחות בהכנה לעלייה בפועל. ואכן, בוגרי תנועות הנוער החלוציות שהתערו בקהילותיהם, גייסו לציונות תמיכה מחוגים רחבים בקהילות, כמו למשל מאות רבנים רפורמים וקונסרבטיבים. נראה שזאת אחד הסיבות שהציונות הצליחה יותר בסוף שנות השלושים ובשנות הארבעים.

יתרה מזו, אצל רבים מן הציונים-המגשימים שעלו לא"י, שמשה ארצות הברית כתחרות חזקה מתמדת, כאשר קיימת תמיד האופציה לחזור, וכאשר מורגלים העולים יותר למנטאליות הרווחת בארצות הברית. ואכן, רבים מהם חזרו. למשל, מבין כ - 200 חברים בתנועות נוער חלוציות שעלו לא"י, כמעט מחציתם לא הסתגלו ושבו לארץ מוצאם.

כללית, לא נטו ציוני אמריקה לפוליטיזציה ולפלפולים אידאולוגיים, שבהם "הצטיינה" ציונות אירופה וא"י. העדר הפוליטיזציה התבטא בהיעדר להט, ולחלופין, היה תוצאה של העדר להט שכזה. ביטוי מעשי של הפער הפוליטי בין ציוני ארצות הברית לאלה של א"י ומזרח-אירופה היה שולייתה היחסית של ציונות ארצות הברית, עד כדי תחושה של כמעט ניתוק, הן בשנות ה - 20, הן כאשר תנועת העבודה הפכה לדומיננטית בתנועה הציונית מ - 1933 ועד מלחמת העולם השנייה.

===הציונות בין מלחמות העולם===
====בשנות העשרים. עימות ברנדייס - ויצמן ותוצאותיו====
ב - 1919 פרץ עימות בין [[חיים ויצמן|ויצמן]] לבין [[לואי דמביץ ברנדייס|ברנדייס]], נשיא ההסתדרות הציונית. יסודו בכך שברנדייס, ראה את עיקר הפעילות הציונית בעידוד צמיחתה הכלכלית של א"י, כך שיהיה ביכולתה לקלוט מספר רב של עולים עתידיים. כאשר לנגד עיניו עמד מודל יישובה של ארצות הברית, סבר ברנדייס כי שירותים ציבוריים הכרחיים רק בתחומים כמו רפואה, ביטחון וחינוך, כ [[היישוב]] צריך לעמוד כלכלית על רגליו-שלו, והפעילות הכלכלית צריכה בעיקרה לנבוע מיוזמה פרטית. אין לתמוך ביוזמות כלכליות מפסידות כמו מפעלי הסתדרות העובדים והקיבוצים. כן סבר ברנדייס, שהציונות שלו הייתה מעשית בעיקרה, שיותר מדי משאבים מושקעים בפעילות לא-יצרנית, כמו חינוך ותעמולה. ויצמן גרס כי בנין הבית הלאומי היהודי צריך להתבצע על ידי הון ציבורי שייאסף על ידי קרנות לאומיות ([[הקרן הקיימת]] ו[[קרן היסוד]]). טיעוניו של ברנדייס נעזרו במנוף שיצרה העובדה שבימי פעילותו הציונית של ברנדייס גייסו יהודי ארצות הברית, ציונים ולא-ציונים כאחד, יותר מ - 70% מכספי התנועה הציונית בעולם. 

העימות בין השניים בכינוס ה - ZOA ב[[קליבלנד]], ביוני 1921, הסתיים בניצחון ויצמן שנהנה מאהדה רבה בין יהודי ארצות הברית. ברנדייס פרש, יחד עם קבוצת ציונים, ביניהם פרנקפורטר ומאק, מהסתדרות ציוני אמריקה, והקים את The Palestine Development Council, שגייסה כספים לפיתוח א"י, ואת Palestine Endowment Fund, שסייעו להתיישבות הפרטית בא"י על בסיס כלכלי. החליפו [[לואי ליפסקי]] (Lipsky). ניצחון תומכי ויצמן סימן את השתלטותם מחדש על התנועה של יהודים יוצאי מזרח-אירופה. עם זאת, העקרונות שגיבש ברנדייס לפעילות הציונית בארצות הברית הביאו לכך שחוגים יהודים לא-ציונים היו מוכנים לתמוך בהתיישבות היהודית בא"י. במידה רבה אפיינה גישתו של ברנדייס, המעשיות, הדגש על כלכלה נושאת-עצמה והאדישות לאידאולוגיה, זרם חשוב בציונות האמריקנית, שהעדרו פגע בתנועה הציונית האמריקנית במשך כל התקופה שבין מלחמות העולם, והתנועה הציונית אכן נסתה לאחות את הקרע. בספטמבר 1925 נחתם The Pact of Amity ולפיו יהודי ארצות הברית רואים כחובתם תמיכה ביד רחבה ביהודי א"י. ההסכם אושר בקונגרס הציוני של 1927, בספטמבר 1929 הושגה פשרה בין הזרם הציוני בראשות ויצמן לבין הזרם הלא-ציוני בהנהגת [[לואי מרשל]], בעקבות הפשרה ו[[הסכם ויצמן-מרשל]] הוקמה [[הסוכנות היהודית המורחבת]]. הקמתה הביאה לכך שיהודים מכל הזרמים, כולל כאלה אשר לא הגדירו עצמם כציונים, השתתפו בסיוע לבית הלאומי. בעקיפין, הייתה בפתרון פשרה זה הכרה מצד הציונות "המגשימה" שייצג ויצמן, בכך שללא ההון של יהודי ארצות הברית לא יצליח "היישוב" לכונן בית לאומי, והכרה מצד הלא-ציונים שא"י מהווה פתרון למצוקתם של יהודים, בתקופה בה אפשרויות ההגירה מוגבלות. כך הצטרפו לא-ציונים למאבק ב[[הספר הלבן של פאספילד|ספר הלבן של פאספילד]] לאחר [[מאורעות 1929]]. 

בשנות ה - 20 ירדה הפעילות הציונית המאורגנת, עד כדי 13,000 חברים ב - ZOA. גרמו לכך מה שנראה כשיפור במצב היהודים באירופה, ההסתפקות בהצלחה המדינית של [[הצהרת בלפור]] ואישורה על ידי [[חבר הלאומים]], יחד עם דבקות ב[[התבדלות|בדלנות]] שרווחה אז והלכי רוח פנים-אמריקנים נוספים. גם העימות ויצמן–ברנדייס הוריד את יוקרת התנועה. מכל בחינה, פרט לכספית, הפכה ציונות ארצות הברית לשולית בזירה הציונית עד למלחמת העולם השנייה. הפעילות הציונית יוחדה בעיקרה לאיסוף כספים, ואלמנטים אחרים כמו גיוס חברים, חינוך, הסברה וכיוצא בזה - הוזנחו. בכל זאת רשמה ב - 30.6.1922 הציונות האמריקנית הישג חשוב כאשר הקונגרס קיבל החלטה המאשרת את רעיון הבית הלאומי היהודי בא"י (החלטת Lodge - Fish). 
כן נרשמה התרחבות-מה בתנועות הנוער הציוניות. אם כי רוב חבריהן היו ילידי אירופה, משכו התנועות לשורותיהן גם ילידי ארצות הברית.

====בשנות השלושים ועד מלחמת העולם השנייה====
שנות השלושים הראשונות סימנו נסיגה בתנועה הציונית באמריקה. עם פטירת מרשל והסתלקות וויצמן מן ההנהגה, נסוג שיתוף הפעולה, שהסתמן בהקמת [[הסוכנות היהודית המורחבת]]. בזמן המשבר הכלכלי נמנו 8,000 חברים בלבד ב - ZOA, שניתן לייחסה להצטמצמות במספר משלמי דמי החברות, בגיוס הכספים, ולנטייה להתרכז בבעיות מבית. באופן דומה, המשבר הכלכלי הפריע לגיוס משאבים לפיתוח א"י. בנוסף, האנטישמיות הגוברת, שפגעה בביטחונם העצמי של הרבדים העליונים של יהדות ארצות הברית, הביאה בתגובה למדיניות של אי-התבלטות מצידם. ע"פ מדיניות זאת כדאי, למשל, לא להדגיש אלמנטים לאומיים יהודיים, כולל ציונות. 

התמיכה בציונות חזרה והתגברה בהדרגה עם עליית הנאצים בגרמניה, הידיעות אודות מצוקת היהודים באירופה, הביאה להכרה, שזכתה גם לתמיכת יהודים שאינם ציונים, כי א"י היא המענה המעשי ביותר לאותה מצוקה. בנוסף, התחלפות הדורות הביאה להגברת ההשפעה של יהודים ממזרח-אירופה בקהילות היהודים. גם ההתאוששות הכלכלית האיטית סייעה, וייתכן שגם התדלדלות זרם המהגרים שהטיפול בהם עמד עד אז במרכז חיי הציבור היהודיים. גל ה[[אנטישמיות]], שפרחה בשנות השלושים, אף הוא גרם לחלקים בציבור היהודי לתמוך בציונות, הן כיוון שהחלו לשקול את מידת היעילות של התערותם בחברה לנוכח תופעות הסתה ואפליה, והן כיוון שתפסו את הציונות כסוג של גאווה לאומית כמשקל-נגד.

את נקודת המפנה ניתן לסמל ב - National Conferece for Palestine שנערכה ב[[וושינגטון]] בינואר 1935. נכחו בה ציונים ולא ציונים, שייצגו יחדיו כ - 1.3 מליון מיהודי ארצות הברית. החלטות הוועידה התאפיינו בנימה מעשית, תוך עקיפת נקודות מחלוקת רעיוניות. כך למשל, הוחלט על רכישת קרקעות, פיתוח והתיישבות בא"י. מגמה זאת נמשכה עת הסירה היהדות הרפורמית בוועידה המרכזית של הרבנים האמריקנים (Central Conference of American Rabbis), גוף הכולל את הרבנים הרפורמים, ב - 1935 את התנגדותה לציונות כביטוי לזהות יהודית-לאומית, ואיפשרה לרבנים להחליט כיחידים על עמדתם בנושא. ב - 1937 החליטה ועידה דומה על שיתוף פעולה בפיתוח א"י כמולדת היהודים. מנהיגי ארגון הקהילות הרפורמיות קבלו החלטה דומה. בנוסף, ב - 1938 התקבל אגוד הרבנים הקונסרביטיביים, "ועידת הרבנים" (Rabbinical Assembly), כארגון נספח ל - ZOA. כן הצטרפו יהודים אורתודוקסים, הן ל - ZOA, הן ל[[המזרחי]]. הציונות, בעיקר תנועת העבודה, חדרה גם אל האיגודים המקצועיים היהודים, בין היתר, ככל הנראה, בשל החלשות האטרקטיביות של השמאל הרדיקלי יותר בימי [[סטלין]]. 

עד 1939 חזר ועלה מספר החברים ב - ZOA ל - 52,000 והחברות ב[[ההסתדרות הציונית הדסה|הדסה]] מ - 27,144 ב - 1925 לכ - 73,000 ב - 1940. הדסה בראשות [[הנרייטה סאלד]] הרחיבה פעילותה באמצעות מתן חסותה למפעל [[עליית הנוער]] שהעלה יותר מ - 50,000 בני נוער יהודים לא"י, בשנים 1934 - 1948, ודאג לחינוכם בה. מספר שוקלי השקל, האקט הסמלי של חברות בתנועה הציונית, היה 345,928 ב - 1938, מה שהפך את התנועה הציונית בארצות הברית לגדולה בעולם. בנוסף העמיקה הפעילות הציונית בתחומים כמו חינוך והעמקת הזהות היהודית. לעומת זאת, הפעילות הציונית המגשימה לא חדרה עמוק אל ריכוזי היהודים ואל בני הנוער ומספר כל חברי התנועות מסוג זה: [[השומר הצעיר]], [[הבונים]] וכו', לא עלה על כמה מאות בשנות השלושים המוקדמות ועל 3,000 בסופן ובתחילת שנות הארבעים. 

בשלב זה לא יצרה הציונות האמריקנית כוח פוליטי משמעותי מחוץ לתחומי הקהילה. היא נעדרה, למשל, השפעה משמעותית בסוף שנות השלושים על המדיניות הבריטית בא"י, בעת מצוקה ליהודי אירופה, בזמנים קשים ל[[יישוב]] וכשנראה היה שבריטניה נוטה כנגד רוח [[הצהרת בלפור]]. כן הדגישו ציוני ארצות הברית את נאמנותם קודם כל וראשית לכל לארץ מגוריהם, ונמנעו בשיטתיות מכל דבר העלול להתפרש אחרת.

==== מ[[מלחמת העולם השנייה]] ועד [[מלחמת העצמאות]] של [[ישראל]]====
[[קובץ:Truck gift to Israel1949.jpg|250px|ממוזער|שמאל|משפחה יהודית בעלת סוכנות רכב שברולט מן העיר אוסטין במינסוטה תורמת משאית לישראל בשנת 1949]]
בפרוץ המלחמה התאגדו ה - ZOA ועוד ארגונים ציוניים לארגון רופף בשםZionist Emergency Council. ב - 1943 שינתה שמה ל - AZEC - American Zionist Emergency Council. ארצות הברית הפכה למוקד הפעילות המדינית הציונית עם עליית עוצמתה והגברת מעורבותה בענייני העולם. זאת כאשר העמדה הבריטית הפכה יותר ויותר אנטי-ציונית, כפי שהתבטאה בספר הלבן ב - 1939 ואכיפתו כל שנות מלחמת העולם, ועם היחלשותה היחסית של בריטניה, כפי שברור היה לאחריה. בתקופה זאת לגודלה, לעוצמתה ולביטחונה העצמי הגובר של יהדות ארצות הברית, נוסף המומנט של ישיבה קרוב למוקד ההחלטות של המעצמה החזקה והמשפיעה בעולם. גם המנהיגות של יהדות ארצות הברית הפכה באותן שנים לציונית-רדיקאלית. עם זאת סבלה התנועה הציונית גם מפיצולים, שהבולט בהם היה זה שבין הרוויזיוניסטים לזרם הציוני המרכזי. 

פעילות הרוויזיוניסטים גברה לקראת מלחמת העולם ובמהלכה. במרץ 1940 הגיע [[זאב ז'בוטינסקי|ז'בוטינסקי]] לארצות הברית והדגיש את הצורך בצבא יהודי שיילחם לצד בעלות-הברית. פעילותו נמשכה עד מותו באוגוסט. רבים מן הפעילים המדיניים של אצ"ל התרכזו גם הם באותה תקופה בארצות הברית ובראשם עמד [[הלל קוק]] שהיה מפקד ה[[אצ"ל]] בגולה. עם מות ז'בוטינסקי הפכו אלה לעצמאים, למעשה. הם פתחו במסע תעמולתי גלוי ונמרץ למען צבא יהודי ופעולה זאת שמשה כנראה תמריץ לציונים מהזרם המרכזי להגברת פעילותם באותו כיוון. כן הקימו חוגי הרוויזיוניסטים את [[הוועד לשחרור האומה]] במאי 1944 שפעל להצלת יהודים באירופה, להקמת צבא עברי לצד בעלות-הברית, לתמיכה במרד שהכריז אצ"ל בינואר 1944 כנגד הבריטים ולהקמת מדינה עברית בא"י. 

ציון דרך בולט בדרכה של התנועה הציונית, בארצות הברית ובכלל, סימנה [[תוכנית בילטמור|ועידת בילטמור]] (Biltmore, מלון ב[[ניו יורק]] בשם זה) במאי 1942. שם הוחלט לראשונה שמדינה יהודית (commonwealth) היא יעדה של התנועה הציונית. למן אותה ועידה תפס [[אבא הלל סילבר]] מקום בראש יהדות ארצות הברית. בייחוד כאשר בוועידת הארגונים המייצגים את יהדות ארצות הברית (American Jewish Conference. למעשה רובה של יהדות ארצות הברית, כיוון שנעדרו הרוויזיוניסטים, אגודת ישראל ו-American Council for Judaism האנטי-ציונית), בסוף אוגוסט עד תחילת ספטמבר 1943, הוחלט לאמץ ברוב 502 לעומת 4 את מצע בילטמור. סילבר נטש את דרכי הפעולה הישנות של שתדלנות ודיפלומטיה אישית, לטובת מדיניות כוחנית יותר של הפעלת לחצים, כשמאחוריו יהדות ארצות הברית מלוכדת ברובה ומחויבת לתמיכה בציונות, יחד עם תמיכה בדעת הקהל הכללית. תמיכה זאת, מצידה, השפיעה גם השפעת-גומלין בתוככי הקהילה לכיוון פופולאריות גוברת של העניין הציוני והעמקת המעורבות של אלה שנטו אליו. הנטייה שלא להתבלט כיהודים נזנחה, ובשעת הצורך לא נמנע סילבר לתקוף את הממשל והנשיא. בוועידה ניבחר סילבר כשותפו של [[סטיבן שמואל וייז]] בראשות AZEC, המנהיג עד אז. בראשותו הגבירה AZEC את פעילותה והרחיבה אותה גם כלובי פוליטי כלפי הציבור והממשל. בדצמבר 1946, לאחר ה[[קונגרס הציוני]] ב[[בזל]], התפטר וייז וסילבר, שהיה בשנים 1945 - 1947 גם נשיא [[הסתדרות ציוני אמריקה]], החליפו. הקו המיליטנטי התבטא גם בבחירת מחליפו של סילבר כנשיא הסתדרות ציוני אמריקה, [[עמנואל ניומן]], שכיהן בשנים 1947 - 1949, שהיה אוהד התנועה הרוויזיוניסטית. במקביל עלה מספר החברים ב - ZOA ל - 225,000 ב - 1948 וב"הדסה" הגיע לרבע מיליון. הקף התרומות עלה יותר מפי 10 לעומת 1940, ל - 150 מיליון דולר ב - 1948, ומאלה, שיעור התרומות המיועד לא"י עלה. בפועל שמשה יהדות התפוצות, ובעיקר ארצות הברית, כמאגר כמעט-יחיד של כסף זר ל[[יישוב]], וממנה אותו בסדר גודל של כ -30% מן התוצר ב - 1948. 

עם סיום מלחמת העולם והיחשפות מוראות השואה, החלה יהדות ארצות הברית לראשונה בהיקף רציני להפעיל לחץ על הממשל למען הקמת מדינה יהודית. כך, למשל, הכניסו שתי המפלגות סעיף פרו-ציוני למצען בבחירות 1944. ואכן, ארצות הברית הציגה עמדה אוהדת לציונות, הן באשר למתן היתר לפליטים יהודים להיכנס לא"י, הן באשר להקמת בית לאומי. ארצות הברית הצביעה בעד [[תוכנית החלוקה]] ב - 29.11.1947, והכירה בישראל מיד לאחר הכרזתה. חלק מן הגורמים לעמדות אלה של ארצות הברית, ואולי מדינות נוספות שהושפעו ממנה, ניתן אולי לייחס למאמץ הדיפלומטי של יהדות ארצות הברית. כן הפעילה יהדות ארצות הברית לחץ פוליטי רב על הממשל בארצות הברית במקומות בהם ניתן היה לסייע ל[[יישוב]]. הן לגיוס מדינות בעד [[החלטת החלוקה]] - שהצליח, הן להסרת האמברגו שהטילה ארצות הברית על נשק למזרח התיכון החל מ - 5.12.1948 - שנכשל.

==ציוני דרך==
* הראשון ממוצא יהודי מוכר שהגיע לאמריקה הצפונית - [[לואיס קרווחל]] ([[מקסיקו]] - [[1567]], [[טקסס]] - בערך [[1570]])
* היהודי הראשון מגיע לאמריקה הצפונית ([[קרוליינה הצפונית]]) - [[יואכים גנז]] (1584)
* יהודי ראשון מגיע ל[[בוסטון]] ומגורש מיד - סולומון פרנקו (1649) 
* קהילה יהודית ממוסדת ראשונה - 23 מצאצאי [[מגורשי ספרד]] ופורטוגל מקימים את [[קהילת שארית ישראל]] ב[[ניו אמסטרדם]] (1654) 
* חבר ראשון בבית מחוקקים מדינתי (של המושבה הבריטית [[דרום קרוליינה]]) - [[פרנסיס סלוודור]] (1774)
* הרוג יהודי ראשון במלחמת העצמאות של ארצות הברית - [[פרנסיס סלוודור]] (1776)
* מושל מדינה (ממונה) ראשון - [[דייוויד עמנואל]] (1801)
* חבר הקונגרס ובית הנבחרים הראשון - [[דייוויד לוי יולי]] (1841)
* חבר הקונגרס ובית הנבחרים הראשון מטעם מדינה (להבדיל מטריטוריה) - [[לואיס צ'ארלס לוין]] (1845)
* חבר הסנאט הראשון - [[דייוויד לוי יולי]] (1845)
* [[קומודור (דרגה)|קומודור]] (אדמירל כוכב אחד) ראשון - [[אוריה לוי]] (1860)
* חבר הקבינט (התובע הכללי ולאחר מכן גם שר המלחמה) של [[קונפדרציית המדינות של אמריקה]] (מדינות הדרום שפרשו מהצפון בעת מלחמת האזרחים) - [[יהודה פיליפ בנימין]] (1861)
* סגן מושל מדינה נבחר ראשון ומושל (ממונה) שני - [[אדוארד סלומון]] (1862)
* מזכיר המדינה של [[קונפדרציית המדינות של אמריקה]] - [[יהודה פיליפ בנימין]] (1862)
* בריגדיר גנרל (גנרל כוכב אחד) ראשון - [[פרדריק סלומון]] (1862)
* היהודי הראשון שזכה ב[[מדליית הכבוד (ארצות הברית)]] - [[בנימין לוי]] (1862)
* מושל מדינה הנבחר הראשון ממוצא יהודי - [[וושינגטון ברטלט]] (1887)
* חבר הקבינט הראשון (ושר המסחר והעבודה הראשון) בארצות הברית כולה (להבדיל מהקונפדרצייה) - [[אוסקר שטראוס]] (1906)
* מושל מדינה הנבחר הראשון - [[מוזס אלכסנדר]] (1915)
* שופט ראשון בבית המשפט העליון של ארצות הברית - [[לואי דמביץ ברנדייס]] (1916)
* חברת הקונגרס ובית הנבחרים הראשונה - [[פלורנס קאהן]] (1925)
* המועמד לנשיאות הראשון מטעם אחת משתי המפלגות הגדולות ממוצא יהודי - [[ברי גולדווטר]] (1964), ([[ג'ון קרי]] היה השני ב-2004)
* מזכיר המדינה הראשון בארצות הברית כולה (להבדיל מהקונפדרציה) - [[הנרי קיסינג'ר]] (1973)
* חבר הקונגרס ובית הנבחרים הגאה הראשון - [[ברני פרנק]] (נכנס לתפקיד ב-1981 ויצא מהארון ב-1989)
* מושלת מדינה ראשונה - [[מדלן קונין]] (1985)
* חבר הקונגרס ובית הנבחרים העצמאי הראשון - [[ברני סנדרס]] (1991)
* חברות הסנאט הראשונות - [[ברברה בוקסר]] ו[[דיאן פיינסטיין]] (1993)
* שופטת ראשונה בבית המשפט העליון של ארצות הברית - [[רות ביידר גינסבורג]] (1993)
* המועמד הראשון לסגן נשיא והראשון על "הטיקט" של אחת המפלגות הגדולות - [[ג'ו ליברמן]] (2000)
** מספר היהודים שכיהנו במושב הקונגרס ה-110 (ינואר 2007 - ינואר 2009), הגיע לשיא של 43 יהודים בשני בתי הקונגרס (מתוך 535, 8%); 13 בסנאט (מתוך 100, 13%) ו30 בבית הנבחרים (מתוך 435, כ-7%). מספרם הכולל של היהודים באוכלוסייה עומד על כ-2% ‏‏.{{הערה|1=‏הילארי ליילה קרייגר, [http://www.jpost.com/servlet/Satellite?cid=1167467657033&pagename=JPost/JPArticle/ShowFull מספר הרב ביותר של היהודים אי פעם בקונגרס], [[ג'רוזלם פוסט]], 4 בינואר 2007‏}}
** במושב הקונגרס ה-111 (ינואר 2009 - ינואר 2011), שמרו היהודים על כוחם ואף גדלו באחד, ל-44 חברי קונגרס; 13 חברי הסנאט נשארו, ומספר חברי בית הנבחרים גדל באחד ל-31 ([[טום לנטוס]] נפטר ו[[רם עמנואל]] נבחר מחדש ועזב לתפקיד ראש סגל הבית הלבן, אך שלושה יהודים חדשים נבחרו, [[ג'ון אדלר]], [[ג'ארד פוליס]] ו[[אלן גרייסון]]).

==ראו גם==
* [[ארגון ציוני אמריקה]]
* [[ההסתדרות הציונית הדסה]]
* [[קרן וקסנר‎]]

==לקריאה נוספת==
* [[רוברט רוקאווי|רוקאווי, רוברט]]. * '''מהגרים, פועלים וגנגסטרים: פרקים בתולדות היהודים בארצות הברית'''. תל אביב, המכון לחקר התפוצות, אוניברסיטת תל אביב, תש"ן 1990.
* גורן, אריה (ארתור). "אנו באנו ארצה" באמריקה - אמריקניזציה של אידאל החלוץ. בתוך: '''ישראל הנכספת. האידאלים והדימויים של יהודי צפון-אמריקה'''. עורך: אלון גל. המרכז למורשת בן-גוריון והספרייה הציונית על-יד ההסתדרות הציונית העולמית. ירושלים. 1999. עמ' 67 - 94.
* גנין. צבי. "בין זהות אמריקאית וזיקה יהודית". '''[[קתדרה (אקדמיה)|קתדרה]] לתולדות ארץ-ישראל ויישובה'''. [[יד יצחק בן-צבי]]. 1981. עמ' 227 - 229.
* [[אריה גרטנר|גרטנר, אריה]]. '''היישוב היהודי בארצות הברית מראשיתו עד ימינו'''. [[הוצאת הקיבוץ המאוחד]]. 2004.
* [[יונתן ד. סרנה]] '''היהדות באמריקה''', הוצאת [[מרכז זלמן שזר לתולדות ישראל]], 2005
* נאמן ארד, גולי. '''אמריקה, היהודים ועליית הנאציזם'''. תגובתם של קרובים-רחוקים. [[עם עובד]]. תל אביב. 2006. 
* מירה קצבורג-יונגמן, '''החוויה היהודית האמריקנית: תולדות, מבואות, מקורות''', רעננה: האוניברסיטה הפתוחה, 2007.
* ארנולד מ' אייזן, '''העם הנבחר באמריקה''', ההוצאה לאור, אוניברסיטת תל אביב, 2010.
* שמואל רוזנר, '''שטעטל, בייגל, בייסבול: על מצבם הנורא והנפלא של יהודי אמריקה''', [[ הוצאת כתר]], 2011. 377 עמ'. ([http://seri-levi.com/2011/06/03/nobama/ סקירה על הספר], בבלוג "ספר, חברה, תרבות")
* אלי נ' אוואנס, "אנשי הפרובינציה. תולדות היהודים בדרום ארצות הברית מזווית אישית", [[הוצאת י"ל מאגנס]], האוניברסיטה העברית, ירושלים, 1985. יצא לראשונה באנגלית: Atheneum 1973.

* Feingold, Henry L. '''A Time for Searching: Entering the Mainstream, 1920-1945'''. The Johns Hopkins University Press. Baltimore. 1992. 
* Sachar. Howard Morely. '''A History of the Jews in America'''. A. A. Knopf. NY. 1992.
* Raider, Mark A. '''The Emergence of American Zionism.''' New York and London 1998
*Dana Evan Kaplan, '''Contemporary American Judaism: Transformation and Renewal''', Columbia University Press, 2013.
* Marc Lee Raphael, '''The Columbia History of Jews and Judaism in America''', Columbia University Press, 2013.
* Deborah Dash Moore, '''American Jewish Identity Politics''', University of Michigan Pressת 2009.

==קישורים חיצוניים==
* [[אפרים שמואלי]], [http://www.daat.ac.il/daat/kitveyet/mahanaim/yahadut4-2.htm יהדות ארצות הברית], באתר [[דעת (אתר אינטרנט)|דעת]], מתוך: '''[[מחניים (כתב עת)|מחניים]]''' ס"ו, תשכ"ב
* [[אברהם שמואל שטיין]], [http://benyehuda.org/stein/maamada.html מעמדה ותרומתה של יהדות ארצות הברית], ב[[פרויקט בן-יהודה]]
* [http://www.jewish-history.com/civilwar/Default.htm Jews in the Civil War], באתר Jewish-American History Foundation (חיילים יהודים בעת מלחמת האזרחים בארצות הברית)
* {{הערוץ האקדמי|פרופ' חנן אלכסנדר משוחח עם [[ג'ון ווקר (ציונית)|ג'ון ווקר]]|על מצב יהדות ארצות הברית|1227|02/06/2008}}
* {{הציונות|יונתן שפירא|המחלוקת ביהדות ארצות-הברית בשאלת קונגרס יהודי אמריקני (1916-1914)|2/8|ב, 1971, עמ' 104-90}}
* {{קתדרה|נתן אפרתי|יהדות אמריקה ויהודי ארץ-ישראל – קשרים בשלהי המאה הי"ט|55.8|55, 1990, עמ' 88-63}}
* {{עיונים בתקומת ישראל|אלון גל|מוטיב הרציפות ההיסטורית בציונות האמריקנית|5F8722C9-2514-4040-ACBA-D9496AE19168/91856|{{כ}}1, 1991, עמ' 461-440}}
* {{ynet|[[תני גולדשטיין]]|ג'ואיש ביזנס: איך הדוד מאמריקה התעשר כל כך?|4090158|4 ביולי 2011}}
* [http://www1.yadvashem.org/yv/he/education/interviews/eli.asp?WT.mc_id=wiki ראיון עם פרופ' אלי לדרהנדלר] על יהדות ארצות הברית, באתר [[יד ושם]]
* [http://www.jewishdatabank.org/Archive/NJPS2000_American_Jewish_Religious_Denominations.pdf נתונים דמוגרפיים על יהדות ארצות הברית]
* {{הארץ|נעמי דרום|תופעה: תיירי "תגלית" שחוזרים מישראל הרבה פחות ציוניים|1.2630993|7 במאי 2015}}
* {{הארץ|טלי קרופקין|להרגיש בבית בכנסייה ובבית הכנסת|1.2156460|7 בנובמבר 2013}}
* לורי גודסטין ב"ניו יורק טיימס" - "58% מיהודי ארצות הברית לא נישאים ליהודים" (מתורגם ב"הארץ" -2.10.2013 )
*[[דוד אלינסון]], [http://www.bjpa.org/Publications/downloadFile.cfm?FileID=4273 American Jewish Denominationalism: Yesterday, Today, and Tomorrow].
* [http://musaf-shabbat.com/category/%D7%99%D7%94%D7%93%D7%95%D7%AA-%D7%90%D7%A8%D7%A6%D7%95%D7%AA-%D7%94%D7%91%D7%A8%D7%99%D7%AA-%D7%A4%D7%A8%D7%95%D7%99%D7%99%D7%A7%D7%98-%D7%9E%D7%99%D7%95%D7%97%D7%93/ יהדות ארצות הברית - פרויקט מיוחד], בתוך: [[מקור ראשון]], מוסף "שבת", גיליון 860

==הערות שוליים==
{{הערות שוליים}}
{{יהדות אמריקה הצפונית}}

[[קטגוריה:יהדות התפוצות לפי מדינה|ארצות הברית]]
[[קטגוריה:ארצות הברית: דמוגרפיה]]
[[קטגוריה:יהדות ארצות הברית|*]]
